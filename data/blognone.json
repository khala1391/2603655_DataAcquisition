{
  "schema":{
    "fields":[
      {
        "name":"index",
        "type":"integer"
      },
      {
        "name":"title",
        "type":"string"
      },
      {
        "name":"content",
        "type":"string"
      }
    ],
    "primaryKey":[
      "index"
    ],
    "pandas_version":"0.20.0"
  },
  "data":[
    {
      "index":0,
      "title":"รีวิว ASUS ROG Ally X เทียบ ROG Ally รุ่นแรก คุ้มไหมจะอัพเกรด?",
      "content":"ในช่วง 2-3 ปีที่ผ่านมา วงการเกมมีความเคลื่อนไหวมากขึ้นจากกระแสที่กลับมาของ Handheld Console หรือเครื่องเล่นเกมพกพา ที่ได้ประโยชน์จากพัฒนาการด้านฮาร์ดแวร์ ที่แรงมากขึ้นระดับหนึ่ง จนสามารถนำสโตร์เกมอันดับ 1 อย่าง Steam มาอยู่ในขนาดที่พกพาได้ ROG เป็นหนึ่งในแบรนด์ที่ดูจริงจังกับตลาดนี้ค่อนข้างมาก หลังจากออก ROG Ally มาแล้ว 2 รุ่น Blognone เลยนำรุ่นล่าสุดอย่าง ROG Ally X มารีวิวเทียบกับรุ่นแรก (ROG Ally) ที่ถูกวางตัวให้เป็นรุ่นล่างกลายๆ ว่าสุดท้ายแล้ว คุ้มค่าที่จะจ่ายเงินเพิ่มมากแค่ไหน เมื่อเทียบกับรุ่นเก่า ที่ถูกกว่าเกือบๆ 1 หมื่นบาท ภายนอกนั้นROG Ally X ปรับปรุงจากข้อด้อยของ Ally เป็นหลัก (ไม่นับเรื่องเปลี่ยนสีเครื่องเป็นสีดำ) ตั้งแต่ขยายด้ามจับหลังเครื่องให้จับถนัดขึ้น, การย้ายช่องเสียบ Micro SD Card ให้ห่างจากรูระบายความร้อน, เปลี่ยนพอร์ตการเชื่อมต่อจากพอร์ต ROG XG Mobile (สำหรับต่อ GPU แยก) กับ USB-C เป็น USB-C จำนวน 2 ช่อง (มี 1 ช่องเป็น Thunderbolt 4) แทน การเปลี่ยนแปลงเหล่านี้ล้วนเป็นข้อดีทั้งสิ้น เพราะใน ROG Ally นั้นจุดดังกล่าวมักเป็นปัญหามากกว่าข้อได้เปรียบเหนือเครื่องเกมพกพาเจ้าอื่น ไม่ว่าจะเป็นช่องเสียบ Micro SD Card ที่อยู่ใกล้รูระบายความร้อนมากเกินไป จนทำให้บางครั้งเครื่องไม่สามารอ่าน Micro SD Card ที่เสียบอยู่ได้ ส่วนพอร์ต ROG XG Mobile นั้นเดิมทีเอาไว้ใช้กับ External GPU ของ ROG เองการที่ปรับมาเป็น USB-C อีกช่องนั้นทำให้ตัวเครื่องมีความยืดหยุนมากกว่าเดิมเพราะสามารถใช้ Thunderbolt 4 เชื่อมต่อกับ External GPU ของค่ายอื่นได้แล้ว ตรงจุดนี้ก็ต้องชื่นชม ASUS ที่มองเห็นปัญหา และปรับปรุงให้ ROG Ally X ดูเป็นเครื่องเกมพีซีพกพาที่ครบเครื่องมากขึ้น ขณะที่ภายใน แม้ ROG Ally X จะยังคงใช้ชิป AMD Z1 Extreme เหมือนเดิมแต่ตัวเครื่องก็มีอัปเกรดหลายส่วน ทั้งแรมที่ให้มาเป็น 24GB แบบ LPDDR5X บนแบนด์วิธ 7500 MHz, ความจุสตอเรจ SSD ที่เพิ่มขึ้นเป็น 1TB และแบตเตอรี่ที่เพิ่มเป็น 80WHrs มองผ่าน ๆ อาจจะดูเปลี่ยนไม่เยอะ แต่เอาเข้าจริงมีผลกับการใช้งานจริงค่อนข้างมากเลยทีเดียว ส่วนเกมที่ลองเล่นคือ STAR WARS Jedi: Survivor ทั้งบน Ally และ Ally X เพื่อเปรียบเทียบความต่างกัน ก่อนจะพบว่า Ally X สามารถเล่นเกมนี้ได้เสถียร และเล่นได้นานกว่าอย่างมีนัย กล่าวคือในแง่ประสิทธิภาพนั้น Ally X เล่นได้ในระดับ Medium ที่ 40-55fps ส่วน Ally จะอยู่ที่ 25-35fps โดย Ally เล่นได้ประมาณครึ่งชั่วโมงแบตก็เหลือ 30% แล้ว ในขณะที่ Ally X นั้นเล่นไปชั่วโมงครึ่งแบตถึงจะเหลือ 30% ถ้ามาแกะทีละจุดส่วนที่ทำให้ Ally X เล่นได้ดีกว่า Ally นั้นมีอยู่ 2 ลำดับได้แก่แบตเตอรี่ที่เพิ่มขึ้นทำให้เครื่องแบตอึดกว่าเดิม และใช้พลังงานได้มากขึ้น ลดข้อจำกัดของพลังงานที่ใช้ได้ลงไป ทำให้ Ally X เล่นเกมได้ดีขึ้นตามไปด้วย แรมที่เพิ่มขึ้นส่งผลโดยตรงกับการเล่นเกมยุคใหม่ ๆ การที่ Ally X เพิ่มแรมเป็น 24GB นั้นช่วยให้เกมกระตุกน้อยลง ในขณะที่ตัว Ally ตัวเกมจะเฟรมกระชากเป็นระยะเนื่องจากแรมไม่พอโดยรวม Ally X ถือเป็นเครื่องเกมที่ออกมาแก้จุดอ่อนที่เคยมีของ Ally ตัวแรกไปหลายจุด รองรับเกม AAA ที่ออกในช่วงปี 2023 เป็นต้นมาได้ดีมากขึ้น แต่ดีในระดับพอเล่นได้ไม่ใช่ระดับเล่นได้ลื่นทดแทนพีซีได้หมดจด ตามข้อจำกัดของเครื่องเกมพกพา ที่จุดประสงค์หลักคือการพกพาไปเล่นได้ทุกที ไม่ใช่การนั่งแช่ให้เครื่องกินไฟเท่าไหนก็ยอมเพื่อแลกกับความแรง ส่วนตัวของผู้รีวิวเองในแง่ของผู้ใช้งานที่มี ROG Ally อยู่แล้ว ถามว่าจะยอมเสียเงินซื้อ ROG Ally X มาใช้งานแทนตัวเก่าไหม ก็ต้องขอตอบว่ายังไม่คุ้มที่จะซื้อเท่าไหร่ คือในแง่การใช้งานนั้น Ally ยังคงตอบโจทย์ผู้รีวิวอยู่ เนื่องจากเอามาใช้เล่นเกมเล็ก ๆ น้อย เคลียร์เกมเก่าที่ดองไว้ใน Steam เป็นหลัก เอาแค่นี้ Ally ก็ยังใช้งานได้สบายไปอีกนาน แต่หากเป็นคนที่ไม่มีเครื่องเกมพีซีพกพาใด ๆ เลย ROG Ally X ถือเป็นตัวเลือกที่เหมาะสมคุ้มค่ากับเงินที่จ่ายแน่นอน "
    },
    {
      "index":1,
      "title":"Meta นำ Facial Recognition มาใช้งานอีกครั้งหลังปิดไปเมื่อ 3 ปีก่อน เพื่อป้องกันโฆษณาปลอมเป็นบุคคลอื่น",
      "content":"Meta เตรียมนำระบบรู้จำใบหน้าหรือ Facial Recognition มาใช้งานในการยืนยันตัวตน โดยจะเริ่มทดสอบกับคอนเทนต์ครีเอเตอร์และบุคคลมีชื่อเสียงจำนวนหนึ่ง เพื่อหวังลดการสร้างโฆษณาปลอมเป็นบุคคลนั้น ซึ่งการทดสอบนี้จะใช้ทั้งบน Facebook และ Instagram ทำให้การบล็อกโฆษณาปลอมบุคคลทำได้ดีขึ้น ระบบรู้จำใบหน้าบุคคลเคยเป็นเครื่องมือสำคัญของแพลตฟอร์ม Meta แต่ถูกร้องเรียนเรื่องความเป็นส่วนตัว ทำให้ในปี 2021 Facebook ตัดสินใจปิดระบบการทำงานทั้งหมดบนแพลตฟอร์มไปเลย Meta บอกว่าระบบรู้จำใบหน้าที่นำมากลับมาใช้อีกครั้ง ทำเพื่อการยืนยันตัวตน ล็อกอิน และป้องกันโฆษณาที่ปลอมบุคคลมีชื่อเสียงเท่านั้น ด้วยการใช้วิดีโอเซลฟีตรวจสอบใบหน้า และยังไม่มีโครงการนำมาใช้กับฟังก์ชันอื่นบนแพลตฟอร์ม รวมทั้งการทดสอบนี้ก็ไม่มีในประเทศกลุ่มสหภาพยุโรปและสหราชอาณาจักรด้วย ที่มา: Meta"
    },
    {
      "index":2,
      "title":"Google เตรียมปิดการทำงานกล่อง Search ย่อยเจาะจงเว็บไซต์ ใน Google Search หลัก",
      "content":"กูเกิลแจ้งการปิดการทำงานกล่องค้นหาย่อยในผลค้นหาเว็บ ที่แสดงผลในหน้าค้นหาหลัก (Sitelinks Search Box) โดยให้เหตุผลว่าปริมาณการใช้งานลดลง และช่วยให้ผลค้นหามีความเรียบง่ายมากขึ้น กล่องค้นหาย่อยในผลการค้นหาหลักของกูเกิล จะปิดการทำงานตั้งแต่ 21 พฤศจิกายน 2024 เป็นต้นไป มีผลกับผู้ใช้งานทั่วโลกและทุกภาษา โดยกูเกิลยืนยันว่าไม่มีผลกระทบต่อการจัดอันดับแสดงผล ส่วนเจ้าของเว็บไซต์ที่เคยทำ Structured Data สำหรับเว็บไซต์เพื่อให้เกิดกล่องค้นหาย่อย ก็ไม่จำเป็นต้องนำข้อมูลส่วนนี้ออก เพราะกูเกิลจะข้ามข้อมูลส่วนนี้ไปเลยในอนาคต ฟีเจอร์ Sitelinks Search Box มีในกูเกิลมาตั้งแต่ 10 ปีที่แล้วเพื่อสร้างการค้นหาต่อเพิ่มเติมแบบจำกัดเฉพาะเว็บไซต์นั้นเหมือนการระบุ site: ในคำค้นหา ที่มา: กูเกิลผ่าน The Verge"
    },
    {
      "index":3,
      "title":"อีกบทบาทของ Tim Cook - ที่ปรึกษาบริษัท Nike ซึ่งเป็นมานานถึง 19 ปี",
      "content":"Tim Cook ซีอีโอแอปเปิล เป็นที่รู้จักในฐานะซีอีโอบริษัทเทคโนโลยีที่มีมูลค่ากิจการมากที่สุดในโลก แต่อีกด้านหนึ่ง Cook คือบอร์ดของบริษัท Nike ผู้ผลิตอุปกรณ์กีฬารายใหญ่ ซึ่งบทบาทของ Cook กับ Nike ในช่วงที่ผ่านมา มีหลายอย่างที่น่าสนใจจากรายงานล่าสุดของ Bloomberg Cook รับตำแหน่งบอร์ดของ Nike มาตั้งแต่ปี 2005 หรือ 19 ปีที่แล้ว ตั้งแต่ยังเป็นซีโอโอแอปเปิล เขาเป็นกรรมการบอร์ด Nike ที่อยู่มานานที่สุดถึงปัจจุบัน มีบทบาทหลายอย่างร่วมกับ Nike โดยความร่วมมือแรกคือการ ออกรองเท้า Nike+ที่เชื่อมต่อข้อมูลการวิ่งมาที่ iPod ได้ ความสัมพันธ์ของสองบริษัทยังมีต่อเนื่องถึงปัจจุบันใน Apple Watch ที่มีรุ่นของ Nike ซึ่งมีสายและลายหน้าปัดเฉพาะ มีประเด็นน่าสนใจเมื่อย้อนเวลากลับไปของ Apple Watch และ Nike โดยเมื่อปี 2014 Nike ได้เตรียม ยกเลิกอุปกรณ์สวมใส่สำหรับออกกำลังกาย FuelBand(ซึ่ง Tim Cook ก็ใช้งานเป็นประจำตอนนั้น) แบบงง ๆ เพราะตอนนั้นตลาดอุปกรณ์สวมใส่กำลังเป็นขาขึ้น ซึ่งคำเฉลยก็ออกมาในปีเดียวกันเมื่อ แอปเปิลเปิดตัว Apple Watchนั่นเอง รายงานบอกว่า Cook มีอิทธิพลและให้คำแนะนำกับ Nike ในอีกหลายเรื่อง เช่น การพัฒนาหน้าร้านขายสินค้า โดยอิงแนวคิดจาก Apple Store, การจัดการซัพพลายเชนผลิตสินค้าโรงงานในจีน ซึ่ง Cook มีความเชี่ยวชาญ รวมถึงคำแนะนำแผนทำการตลาดดิจิทัลในประเทศจีน ให้ถูกต้องตามกฎหมายของประเทศ อย่างไรก็ตามคนที่ ติดตามข่าว Nikeคงทราบว่าซีอีโอคนก่อนหน้า John Donahoe เพิ่งถูกปลดจากตำแหน่งเพราะยอดขายสินค้าที่ลดลง ซึ่ง Cook ก็เป็นหนึ่งในคนที่เคยสนับสนุนซีอีโอคนนี้ ส่วนซีอีโอคนปัจจุบัน Elliott Hill ก็มาจากการสนับสนุนของ Cook เช่นเดียวกัน ที่มา: Bloomberg"
    },
    {
      "index":4,
      "title":"Nvidia จะเข้ามาลงทุนในประเทศไทย Jensen Huang เตรียมมาเยือน ธ.ค. นี้",
      "content":"นายพิชัย นริพทะพันธุ์ รัฐมนตรีว่าการกระทรวงพาณิชย์ ให้สัมภาษณ์กับ Bloomberg ว่า Nvidia เตรียมประกาศแผนลงทุนในไทย ในเดือนธันวาคมนี้ พร้อมกับการมาเยือนของ Jensen Huang ซีอีโอของ Nvidia โดยเบื้องต้นยังไม่ได้เปิดเผยตัวเลขการลงทุนออกมา ก่อนหน้านี้ บริษัทเทคยักษ์ใหญ่หลายเจ้า ไม่ว่าจะเป็น Amazon, Google และ Microsoft ประกาศลงทุนสร้างศูนย์ข้อมูลและโครงสร้างพื้นฐานด้านคลาวด์อื่น ๆ ในไทยไปแล้ว อย่างไรก็ตาม ไทยไม่ใช่ประเทศเดียวในอาเซียนที่ Nvidia สนใจลงทุน เพราะก่อนหน้านี้ Nvidia ก็ประกาศลงทุนในหลายประเทศทั้งอินโดนีเซีย มาเลเซีย และเวียดนาม การประกาศลงทุนครั้งนี้จึงทำให้ไทยไม่ตกขบวนกับเพื่อนบ้าน ที่มา: Bloomberg"
    },
    {
      "index":5,
      "title":"Foursquare ปิดตัวแอปสมาร์ทโฟน ส่วน Swarm สำหรับเช็กอินยังมีอยู่ต่อไป",
      "content":"Foursquare แอปเช็กอินรุ่นบุกเบิกในยุคสมาร์ทโฟน เดินทางมาถึงจุดเปลี่ยนอีกครั้ง โดยแอป Foursquare บนสมาร์ทโฟนจะ ปิดตัวในวันที่ 15 ธันวาคมนี้ ส่วนเวอร์ชันใช้งานผ่านเว็บจะมีต่อไปจนถึงต้นปี 2025 Foursquare เริ่มต้นจากการเป็นแอปเช็กอินสถานที่ต่าง ๆ แล้ว แยกแอปสำหรับเช็กอินโดยเฉพาะชื่อ Swarmออกมาในปี 2014 ส่วนแอป Foursquare ปรับมาเป็นแอปสำหรับการค้นหา-แนะนำสถานที่น่าสนใจในพื้นที่แทน ปัจจุบัน Foursquare รีแบรนด์แอปเป็น Foursquare City Guide เพื่อแนะนำสถานที่ ร้านอาหาร ร้านกลางคืนที่น่าสนใจในพื้นที่นั้น ส่วนสาเหตุที่ปิดตัวนั้น บริษัทบอกว่าเพื่อโฟกัสการพัฒนาแอป Swarm สำหรับการเช็กอินเพียงอย่างเดียว โดยจะเพิ่มเติมฟีเจอร์ใหม่ตั้งแต่ต้นปีหน้า หรืออาจบอกได้ว่า Foursquare แบบดั้งเดิม จะมาในชื่อใหม่ Swarm แทน Dennis Crowley ผู้ก่อตั้ง Foursquare ซึ่งปัจจุบันยังเป็นประธานบอร์ดร่วมของบริษัท โพสต์ข้อความใน Threadsยอมรับว่าตัวเขารู้สึกแย่กับสิ่งที่เกิดขึ้น แต่ยืนยันว่า Foursquare ในฐานะบริษัท ( บริการข้อมูลสถานที่ให้ลูกค้าองค์กร) ยังไปได้ดี มีรายได้ระดับร้อยล้านดอลลาร์ต่อปี แต่ตอนนี้ตัวแอป Foursquare กำลังจะปิดตัว ส่วน Swarm ยังคงมีอยู่ต่อไป ที่มา: Engadget"
    },
    {
      "index":6,
      "title":"Netflix ปิดสตูดิโอพัฒนาเกมระดับ AAA ที่แคลิฟอร์เนีย",
      "content":"จดหมายข่าววงการเกม Game File รายงานข่าวว่า Netflix สั่งปิดสตูดิโอพัฒนาเกมระดับ AAA ในรัฐแคลิฟอร์เนียแล้ว โดยยังไม่มีคำอธิบายที่ชัดเจน สตูดิโอแห่งนี้ไม่มีชื่อเรียก แค่มีโค้ดเนมภายในว่า Team Blue ตั้งอยู่ทางตอนใต้ของรัฐแคลิฟอร์เนีย สตูดิโอเกมแห่งนี้เคยมีข่าวได้นักพัฒนาเกมชื่อดังๆ มาร่วมทีมหลายคน เช่น Chacko Sonny อดีตโปรดิวเซอร์ของ Overwatch มาเป็นหัวหน้าสตูดิโอ, Rafael Grassetti หัวหน้าฝ่ายศิลป์ของ God of War และ Joseph Staten หัวหน้าทีมครีเอทีฟของ Haloที่เข้ามาร่วมทีมเมื่อปี 2023 แต่หลังจากนั้น ข่าวของสตูดิโอแห่งนี้ก็เงียบหายไป ล่าสุดคือทั้งสามคนไม่ได้อยู่กับสตูดิโอแห่งนี้แล้ว โฆษกของ Netflix ยืนยันการปิดสตูดิโอแห่งนี้จริง แต่ก็ไม่ได้อธิบายรายละเอียดมากกว่านั้น หลังจาก Netflix เริ่มเข้าสู่ธุรกิจเกม ก็ใช้วิธีทั้งการซื้อไลเซนส์เกม,​ ซื้อกิจการสตูดิโอที่มีอยู่แล้ว และตั้งสตูดิโอพัฒนาเกมแห่งใหม่ ที่มา - Game File"
    },
    {
      "index":7,
      "title":"Wall Street Journal\/New York Post ยื่นฟ้อง Perplexity ฐานใช้เนื้อหาโดยไม่ได้รับอนุญาต",
      "content":"สำนักพิมพ์ Wall Street Journal และ New York Post ยื่นฟ้องต่อบริษัท Perplexity ฐานใช้เนื้อหาโดยไม่ได้รับอนุญาต และยังทำให้สื่อเสียชื่อเสียงเนื่องจากใส่เนื้อหาผิดๆ แล้วอ้่างว่ามาจากทางสำนักพิมพ์ เมื่อสัปดาห์ที่แล้ว New York Times เพิ่งส่งจดหมายทางการขอให้ Perplexity หยุดใช้เนื้อหาของทางสำนักพิมพ์(แม้จะชื่อคล้ายๆ กันแต่ New York Times เป็นบริษัทอิสระ ขณะที่ Wall Street Journal และ New York Post นั้นเป็นสื่อในเครือบริษัท News Corp) คำฟ้องระบุว่า Perplexity นั้นไม่เหมือนเว็บค้นหาเดิมๆ ที่แสดงเนื้อหาเพียงบางส่วน การทำงานของ Perplexity นั้นไม่สร้างประโยชน์ใดๆ ให้ผู้สร้างเนื้อหาแต่เอาเนื้อหาไปสร้างรายได้เพียงลำพัง แถมบางครั้งยังสร้างเนื้อหาผิดๆ แล้วบอกว่ามาจากสำนักพิมพ์ หรือบางครั้งเนื้อหาที่แสดงให้ผู้ใช้ก็ไม่ได้สรุปอะไรแต่ใช้ข้อความในบทความต้นทางโดยตรง คำฟ้องครั้งนี้ขอให้ศาลสั่งให้ลบข้อมูลของทางสำนักพิมพ์ออกทั้งหมด, เรียกร้องค่าเสียหายจากการละเมิดลิขสิทธิ์ 150,000 ดอลลาร์ต่อชิ้น, และขอค่าเสียหายสามเท่าตัวของความเสียหายที่เกิดขึ้น ที่มา - คำฟ้องอัพโหลดโดย Vox.com, The Vergeภาพในคำฟ้องแสดงการตอบคำถามด้วยบทความเต็ม "
    },
    {
      "index":8,
      "title":"ไม่ได้โม้ Snapdragon 8 Elite แรงที่สุดในโลก คะแนนมัลติคอร์แรงกว่า A18 Pro ถึง 27%",
      "content":"จากข่าว Qualcomm เปิดตัวชิป Snapdragon 8 Eliteที่คุยว่าเป็นชิปมือถือที่แรงที่สุดในตอนนี้ เว็บไซต์​ Android Authority ได้ตัวเลขเบนช์มาร์คจาก Qualcomm ที่รันทดสอบกับมือถือรุ่นต้นแบบ (reference smartphone) ทำให้เราพอได้มองเห็นภาพกันว่า Snapdragon 8 Elite มีสมรรถนะแค่ไหน การทดสอบ Geekbench 6 พบว่า Snapdragon 8 Elite ได้คะแนนแบบคอร์เดี่ยวน้อยกว่า Apple A18 Pro เล็กน้อย (ประมาณ 4%) แต่ชิปทั้งสองตัวก็นำหน้าชิปอื่นในท้องตลาดไปไกล ส่วนคะแนนมัลติคอร์นั้น Snapdragon 8 Elite เอาชนะ A18 Pro ได้เยอะถึง 27% ซึ่งปัจจัยสำคัญมาจากจำนวนคอร์ประสิทธิภาพสูงของ Snapdragon 8 Elite มีเยอะกว่า (6 คอร์​ เทียบกับของ A18 Pro มี 4 คอร์) ฝั่งคะแนนจีพียูนั้น Qualcomm ไม่ได้เผยตัวเลขรันเทียบกับ A18 Pro ออกมา มีแต่ตัวเลขเทียบกับ Snapdragon 8 Gen 3 ซึ่งก็แน่นอนว่า Snapdragon 8 Elite เอาชนะได้แบบสบายๆ ที่มา - Android Authority"
    },
    {
      "index":9,
      "title":"Disney+ และ Hulu ในอเมริกา ยกเลิกการสมัคร Subscription ผ่านระบบ In-App เพื่อไม่ต้องจ่ายค่าธรรมเนียมให้ Apple",
      "content":"Disney+ และ Hulu (ในอเมริกา) เป็นแอปสตรีมมิ่งล่าสุดที่ยกเลิกวิธีการสมัคร Subscription ผ่านระบบ In-App ของ App Store ของแอปเปิล เพื่อไม่ต้องจ่ายค่าธรรมเนียมให้แพลตฟอร์ม ผลจากการเปลี่ยนแปลงนี้ ผู้ใช้งานใหม่จึงต้องสร้างบัญชีผ่านเว็บไซต์ภายนอกเท่านั้น ไม่สามารถทำผ่านแอปได้โดยตรง ส่วนผู้ใช้งานเดิมที่สมัครผ่านระบบ In-App อยู่แล้วยังจ่ายเงินผ่านช่องทางเดิมได้ต่อไป Disney+ จึงเป็นแอปสตรีมมิ่งล่าสุดที่ทำตามแนวทางของแอปอื่นเช่น Netflixหรือ Spotifyที่ไม่มีช่องทางการสมัครใช้งานแบบ In-App โดยไม่ได้ผิดกฎของ App Store เพราะแอปเปิลได้ แก้ไขรายละเอียดเมื่อปี 2022 ให้แอปกลุ่มนี้เป็นแอป Reader สามารถแทรกลิงก์ออกไปเว็บภายนอกเพื่อสมัครใช้งานได้ ไม่ถูกหักเปอร์เซนต์ค่าธรรมเนียม ปัจจุบันค่าธรรมเนียมที่ App Store หักจากนักพัฒนาอยู่ที่ 30% แต่มีหลายกรณีพิเศษที่แอปเปิลให้ส่วนลด ในกรณีของ Disney+ อยู่ที่ 15% เนื่องจากเข้าร่วมโครงการ Video Partner Program ของแอปเปิล ที่มา: 9to5Mac"
    },
    {
      "index":10,
      "title":"Google Photos บนเว็บ เพิ่มความสามารถแบคอัปรูปจากคอมพิวเตอร์ได้อัตโนมัติ",
      "content":"Google Photos เวอร์ชันใช้งานผ่านเว็บไซต์บนคอมพิวเตอร์ เพิ่มความสามารถในการแบคอัปรูปภาพจากคอมพิวเตอร์อัตโนมัติ ซึ่งผู้ใช้งานหลายคนน่าจะเห็นการแจ้งฟีเจอร์นี้ในช่วงไม่กี่วันที่ผ่านมา วิธีการทำงานคือเมื่อผู้ใช้งานตั้งค่าโฟลเดอร์ที่ต้องการให้ Google Photos แบคอัปรูปอัตโนมัติไว้แล้ว เมื่อเข้าเว็บ photos.google.com ในครั้งต่อไป ระบบจะดูว่ามีรูปภาพหรือวิดีโอใหม่หรือไม่ แล้วอัปโหลดขึ้น Google Photos ให้ ซึ่งคล้ายกับการตั้งค่าแอป Google Drive บนเดสก์ท็อปของ Windows และ Mac ในการตั้งค่าครั้งแรกให้ไปที่ปุ่ม Upload เลือก Back up folders จากนั้นเลือกโฟลเดอร์ที่ต้องการและให้สิทธิเข้าถึง ที่มา: 9to5Google"
    },
    {
      "index":11,
      "title":"iPhone 16 Pro มีรายงานปัญหาเครื่องค้าง-รีสตาร์ทเอง คาดแก้ไขใน iOS 18.1",
      "content":"มีรายงานจากผู้ใช้งาน iPhone 16 ส่วนใหญ่พบในรุ่น iPhone 16 Pro และ iPhone 16 Pro Max พบปัญหาเครื่องค้าง จากนั้นก็รีสตาร์ทเองขณะใช้งาน โดยไม่มีรูปแบบชัดเจนขณะเกิดปัญหานี้ บางรายหลายวันเจอครั้งหนึ่ง แต่บางรายก็เจอวันหนึ่งเกินสิบครั้ง ปัญหานี้มีการรายงานทั้งใน Redditและ ฟอรัม Apple Supportโดยแอปเปิลไม่ได้ออกชี้แจงรายละเอียด อย่างไรก็ตามวันนี้แอปเปิลได้ออกอัปเดต iOS 18.1 RC สำหรับนักพัฒนาตัวสุดท้าย ก่อนที่จะอัปเดตให้ผู้ใช้งานทั่วไปต่อไป ซึ่งแอปเปิลระบุรายการแก้ไขบรรทัดหนึ่งว่า ได้แก้ไขปัญหา iPhone รีสตาร์ทเองด้วย ผู้ใช้งาน iPhone 16 ก็คงต้องรออีกประมาณ 1 สัปดาห์แล้วอัปเดต iOS 18.1 ที่แก้ไขปัญหานี้ ที่มา: MacRumors"
    },
    {
      "index":12,
      "title":"เปิดตัว Snapdragon 8 Elite เรือธงปี 2024, ไม่นับ Gen, ใช้ซีพียู Oryon ตัวเดียวกับพีซี แรงขึ้น 45%",
      "content":"Qualcomm เปิดตัวชิปเรือธงสำหรับมือถือรุ่นใหม่ของปีนี้คือ Snapdragon 8 Eliteโดยเลิกนับเป็น Gen 4 ต่อจาก Snapdragon 8 Gen 3 รุ่นของปีที่แล้วเปลี่ยนมาใช้ระบบรุ่นเป็น Elite แบบเดียวกับ Snapdragon X Eliteของฝั่งพีซี การเปลี่ยนแปลงสำคัญของ Snapdragon 8 Elite คือตัวซีพียู เปลี่ยนจากซีพียู Kryo ที่ใช้มายาวนานบนสมาร์ทโฟน มาใช้ซีพียู Oryon แบบเดียวกับ Snapdragon X บนพีซีแล้ว (พัฒนาโดย ทีม Nuvia อดีตทีมทำชิป Apple A Series ที่ Qualcomm ซื้อกิจการมาในปี 2021) Oryon ตัวที่ใช้นี้นับเป็น Gen 2 ของ Oryon ด้วย (ใหม่กว่าเวอร์ชันบนพีซี) เมื่อเทียบกับ Kryo ของเดิม ประสิทธิภาพซีพียูจึงเพิ่มขึ้นอย่างก้าวกระโดด ตัวเลขของ Qualcomm บอกว่าซีพียูแรงขึ้น 45% ทั้งวัดผลแบบคอร์เดี่ยวและมัลติคอร์ เพิ่มคล็อคซีพียูสูงสุด 4.32GHz, แคชซีพียูขนาดรวม 24MB ใหญ่ที่สุดในอุตสาหกรรม, ประสิทธิภาพต่อพลังงานดีขึ้น 44% นอกจากตัวซีพียูแล้ว ของใหม่อย่างอื่นได้แก่จีพียู Adreno ประสิทธิภาพดีขึ้น 40%, ประสิทธิภาพต่อพลังงานดีขึ้น 40% ใช้สถาปัตยกรรมใหม่เรียกว่า sliced แยกชิ้นส่วนย่อยเป็น slice ที่มีแรมเฉพาะของตัวเอง NPU Hexagon ประสิทธิภาพดีขึ้น 45%, ประสิทธิภาพต่อพลังงานดีขึ้น 45% SoC โดยรวม ประหยัดพลังงานกว่าเดิม สูงสุด 27% ด้านเกมมิ่ง รองรับ Unreal Engine 5.3 ฟีเจอร์ Nanite ประมวลผลสภาพแวดล้อมความละเอียดสูง ประสิทธิภาพ Ray Tracing ดีขึ้น 35% ใช้กระบวนการผลิต 3 นาโนเมตร อัพเกรดโมเด็มเป็นSnapdragon X80 5G Modem (รุ่นที่แล้วเป็น X75) อัตราดาวน์โหลดสูงสุด 10 Gbpsแบรนด์สมาร์ทโฟนที่ประกาศใช้งาน Snapdragon 8 Elite แล้วได้แก่ ASUS, Honor, iQOO, OnePlus, OPPO, RealMe, Samsung, Vivo, Xiaomi ที่มา - Qualcomm, Qualcomm"
    },
    {
      "index":13,
      "title":"Google แจ้งนักพัฒนาแอป Android เตรียมบังคับใช้ Photo Picker เพื่อไม่ต้องเข้าถึงคลังรูปภาพทั้งหมด",
      "content":"มีรายงานว่ากูเกิลเริ่มแจ้งนักพัฒนาแอป Android ให้ใช้งาน Photo Picker API สำหรับการขอเข้าถึงไฟล์สื่อรวมทั้งรูปภาพและวิดีโอในโทรศัพท์ผู้ใช้งาน ซึ่งสามารถจำกัดและควบคุมการเข้าถึงไฟล์ได้ ไม่ต้องเข้าถึงทั้งหมด กูเกิลเริ่มให้นักพัฒนาใช้งาน Photo Picker API มาตั้งแต่ Android 13 ในปี 2022 และให้มีผลย้อนหลังไปถึงเวอร์ชันก่อนหน้าด้วย ซึ่งปัจจุบันแอปยอดนิยมส่วนใหญ่ใช้ Photo Picker อยู่แล้ว แต่ยังมีอีกหลายแอปที่ขอสิทธิเข้าถึงคลังรูปภาพทั้งหมดแม้ไม่มีความจำเป็นเลยก็ตาม ที่ผ่านมาการใช้ Photo Picker API เป็นการร้องขอให้นักพัฒนาใช้ แต่คาดว่ากูเกิลจะรวมเรื่องนี้เป็นเงื่อนไขสำหรับการอนุมัติแอปขึ้น Play Store ในปีหน้า ตลอดจนประเมินว่าการทำงานหลักของแอปจำเป็นต้องเข้าถึงคลังรูปภาพทั้งหมดหรือไม่ หากไม่จำเป็นก็จะไม่ให้สิทธิเข้าถึงแบบทั้งหมดด้วย ที่มา: Phone Arena"
    },
    {
      "index":14,
      "title":"Tim Cook บอก Apple Vision Pro ยังไม่ใช่สินค้าแมส แต่โชคดีที่มีลูกค้าอยากลองมากพอ",
      "content":"Tim Cook ซีอีโอแอปเปิล ให้สัมภาษณ์พิเศษกับ The Wall Street Journal ในหลายประเด็นเกี่ยวกับนวัตกรรมรวมทั้ง Apple Vision Pro และ Apple Intelligence ว่าด้วยเรื่องของ Apple Vision Pro เฮดเซต Mixed Reality ราคาแสนสอง (3,500 ดอลลาร์) ซึ่งยังเป็นคำถามว่าผลิตภัณฑ์นี้จะประสบความสำเร็จหรือไม่ Cook ยอมรับว่าที่ราคาสินค้าตรงนี้ มันไม่ใช่สินค้าแมสสำหรับคนส่วนใหญ่ แต่เป็นสินค้าสำหรับคนที่อยากนำหน้าใช้งานก่อน ได้เล่นกับเทคโนโลยีวันพรุ่งนี้ก่อนใคร ซึ่งแอปเปิลโชคดีที่มีคนกลุ่มนี้มากพอ เมื่อพูดถึงปัญญาประดิษฐ์ Apple Intelligence (ที่พนักงานเพิ่งบอกว่าช้ากว่าคนอื่นสองปี) Cook บอกว่าสิ่งนี้เสริมให้ประสบการณ์ใช้งานสินค้าแอปเปิล แตกต่างจากคนอื่นในเชิงลึก เพราะมันจะมาเสริมประสิทธิภาพ ปรับปรุงพฤติกรรมในแต่ละวัน Cook บอกว่าจากที่เขาได้ใช้งานแล้ว มันเปลี่ยนชีวิตเขาไปเลย Cook พูดถึงการมาทีหลังคู่แข่งของ Apple Intelligence โดยยืนยันด้วยคำเดิมที่หลายคนอาจคุ้นชินนั่นคือแอปเปิลไม่ได้ต้องการทำก่อนใคร แต่แนวทางคือทำออกมาให้ดีที่สุด (Not first, but best) ที่มา: The Wall Street Journalเนื้อหาส่วนอื่นในการสัมภาษณ์ เล่าเรื่องตอนย้ายมาทำงานที่แอปเปิล "
    },
    {
      "index":15,
      "title":"ByteDance ชี้แจงข่าวนักศึกษาฝึกงานในจีน ใส่โค้ดโจมตี AI ของบริษัท บอกไม่เป็นความจริง",
      "content":"ByteDance บริษัทแม่ของ TikTok ออกมาชี้แจงหลังจากมีข่าวในสื่อออนไลน์ของจีนเมื่อสัปดาห์ที่แล้ว ว่ามีนักศึกษาฝึกงานของบริษัทได้ใส่โค้ดโจมตี ทำให้เกิดผลกระทบกับการเทรนโมเดล AI ตัวหนึ่งของบริษัท และเกิดความเสียหายมาก โดย ByteDance บอกว่าเหตุการณ์นี้เกิดจากนักศึกษาฝึกงานในฝ่ายพัฒนาเทคโนโลยีโฆษณา ซึ่งไม่ได้เกี่ยวข้องฝ่ายที่ดูแล AI ได้ใส่โค้ดโจมตีที่ใช้สำหรับงานวิจัยพัฒนาภายในฝ่ายเท่านั้น ปัญหานี้ไม่ส่งผลกระทบกับโมเดล AI ที่เผยแพร่และใช้งานกับลูกค้าปัจจุบัน ByteDance ยังปฏิเสธข่าวที่ว่าปัญหาการก่อกวนนี้กระทบกับจีพียูถึง 8,000 ตัว ว่าเป็นเรื่องที่เล่าเกินความจริง สุดท้าย ByteDance บอกว่าเหตุการณ์ดังกล่าวเกิดขึ้นช่วงเดือนสิงหาคมที่ผ่านมา บริษัทได้ไล่นักศึกษาฝึกงานคนดังกล่าวออกแล้ว พร้อมเตือนไปยังมหาวิทยาลัยรวมถึงแจ้งข้อมูลนี้กับหน่วยงานที่เกี่ยวข้องด้วย ByteDance มีแชทบอต AI สำหรับผู้ใช้งานในจีนชื่อ Doubao และมีแอปพลิเคชันอีกหลายตัวที่พัฒนาออกมาเช่น Jimeng สำหรับสร้างวิดีโอจากอินพุทข้อความ ที่มา: BBC"
    },
    {
      "index":16,
      "title":"AMD ลดราคา Ryzen 9000 รับน้อง Intel Arrow Lake, เตรียมเปิดตัว Ryzen 9000X3D",
      "content":"แม้ว่า Intel และ AMD เพิ่งจับมือตั้งกลุ่มพัฒนาสถาปัตยกรรม x86แต่นอกจากนั้นแล้ว ทั้งสองยังเป็นคู่แข่งกันโดยตรง ในโอกาสที่ Intel เตรียมวางขาย Core Ultra 200 Arrow Lake ซีพียูเดสก์ท็อปตัวใหม่ในวันที่ 24 ตุลาคมฝั่ง AMD ก็โต้กลับทันที ด้วยการลดราคา ซีพียู Ryzen 9000 Series ที่เริ่มวางขายตั้งแต่เดือนสิงหาคมลงจากเดิม โดยซีพียูรุ่นเรือธง Ryzen 9 9950X ลดราคาลง 50 ดอลลาร์ ส่วนรุ่นรองลงไปคือ 9900X, 9700X, 9600X ลดราคาลง 30 ดอลลาร์ เท่านั้นยังไม่พอ AMD ยังเริ่มโปรโมท Ryzen 9000X3D ซีพียูเกมมิ่งที่ใช้แคช 3D V-Cache แนวตั้งของซีรีส์ 9000 โดยจะแถลงข่าวเปิดตัวอย่างเป็นทางการวันที่ 7 พฤศจิกายน 2024 ปัจจุบัน AMD มีซีพียูกลุ่ม Ryzen 7000X3D ที่ใช้แกน Zen 4 แต่ ยังให้ประสิทธิภาพเกมมิ่งดีกว่า Ryzen 9000 ตัวธรรมดาไม่ X3Dตอนนี้จึงเป็นโอกาสดีที่ AMD จะออก Ryzen 9000X3D ที่เป็นแกน Zen 5 มาชิงความเป็นเจ้าแห่งซีพียูเกมมิ่งไปจาก Arrow Lake ที่มา - Tom's Hardware 11.07.24 The gaming legend returns. 👑 pic.twitter.com\/7TphVQFutC— AMD Ryzen (@AMDRyzen) October 21, 2024Legends are written by those who dare to be bold. Hello, next-gen X3D💥 pic.twitter.com\/lQpLd3yulb— Jack Huynh (@JackMHuynh) October 21, 2024 "
    },
    {
      "index":17,
      "title":"Basecamp รายงานการย้ายออกจากคลาวด์ปีแรก ประหยัด 2 ล้านดอลลาร์ เตรียมย้ายสตอเรจ 10PB ออกด้วย",
      "content":"David Heinemeier Hansson (@dhh) รายงาน ผลการย้ายบริการทั้งหมดของบริษัท 37signals ออกจากคลาวด์พบว่าตอนนี้ค่าใช้จ่ายคลาวด์ลดลงจาก 3.2 ล้านดอลลาร์ต่อปีเหลือ 1.3 ล้านดอลลาร์ต่อปีเท่านั้น เพราะเหลือสตอเรจ 10PB ที่อยู่ใน AWS S3 สาเหตุที่บริษัทตัดสินใจย้ายสตอเรจออกทีหลังเพราะติดสัญญา 4 ปีกับ AWS และจะหมดสัญญาในปีหน้า หลังจากนั้นเตรียมจะใช้ Pure Storage แบบ dual-DC ขนาด 18PB มาแทน โดยค่าอุปกรณ์น่าจะพอๆ กับค่าคลาวด์ทั้งปี คาดว่าอายุการใช้งาน 5 ปีจะประหยัดไป 4 ล้านดอลลาร์ โดยปีนี้ AWS ประกาศยกเว้นค่าธรรมเนียมขนข้อมูลออกในกรณีที่ลูกค้าจะย้ายออก ทำให้ไม่เสียค่าขนถ่ายข้อมูลอีกด้วย dhh ระบุว่าคลาวด์ยังคงสำคัญหากโหลดแกว่งมากๆ แต่หากค่าใช้จ่ายคลาวด์เริ่มสูงก็ควรพิจารณาใหม่ว่าการซื้อเซิร์ฟเวอร์เองคุ้มกว่าหรือไม่ ที่มา - @dhh"
    },
    {
      "index":18,
      "title":"ไมโครซอฟท์แจ้งลูกค้าระบบเก็บล็อกในคลาวด์มีปัญหาช่วงเดือนกันยายน ล็อกอาจจะหายบางส่วน",
      "content":"ไมโครซอฟท์รายงานถึงปัญหาใน log collector ภายใน แต่ระหว่างการแก้ไขเกิดปัญหาต่อเนื่องจนกระทบกับการเก็บล็อกของลูกค้าในบางบริการ ปัญหาที่กระทบผู้ใช้มากสักหน่อยคือ Microsoft Entra ที่เป็นบริการล็อกอินของไมโครซอฟท์ทำให้ล็อกบางส่วนหายไป ผลกระทบต่อเนื่องไปจนถึงบริการ Microsoft Sentinel ที่อาจจะแจ้งเตือนไม่ครบ ช่วงเวลาที่ล็อกไม่ครบนี้เกิดในช่วงวันที่ 5 กันยายนจนถึง 3 ตุลาคมที่ผ่านมา หลังจากนั้นก็แก้ปัญหาได้ทั้งหมด ต้นเหตุของปัญหานี้เกิดจากบั๊กของตัวมอนิเตอร์ log collector อีกทีหนึ่งกระทบจน log collector ส่งต่อข้อมูลไม่ได้ ทีมงานพยายามแก้ปัญหาแต่ก็ไปกระตุ้นบั๊ก dead lock จนอัพโหลดค่า telemetry ไม่ได้แม้ว่ากระบวนการส่งล็อกยังทำงานดีอยู่ ทีมงานพยายามแก้ปัญหาชั่วคราวด้วยการ restart แต่ก็ทำให้ล็อกหายไปเป็นช่วงๆ บั๊กต้นเหตุถูกแก้ไขเรียบร้อยแล้ว และไมโครซอฟท์สัญญาว่าจะปรับปรุงระบบทดสอบให้เหมือนจริงขึ้น ป้องกันเกิดบั๊กแบบนี้ซ้ำอีก ที่มา - M365 Admin"
    },
    {
      "index":19,
      "title":"Microsoft เพิ่มเครื่องมือสร้างผู้ช่วย AI ขึ้นใช้งานเอง สำหรับลูกค้าองค์กร",
      "content":"ไมโครซอฟท์ประกาศเพิ่มเครื่องมือด้าน AI สำหรับลูกค้าองค์กร ให้สามารถคัสตอมผู้ช่วยอัตโนมัติ และผู้ช่วยอัจฉริยะสำหรับงานเฉพาะอย่าง มีรายละเอียดดังนี้ เริ่มที่ Copilot Studioเครื่องมือสำหรับสร้างผู้ช่วยแชทบอตแบบ low code โดยจะเข้าสู่สถานะพับลิกพรีวิวให้ลูกค้าองค์กรเริ่มใช้งานได้ ตั้งแต่เดือนหน้าเป็นต้นไป ตามที่ไมโครซอฟท์ ประกาศไปก่อนหน้านี้ นอกจากนี้ไมโครซอฟท์ยังประกาศเพิ่ม AI ผู้ช่วยอัตโนมัติ 10 ฟังก์ชันงานบน Dynamics 365 เพื่อให้องค์กรสามารถนำผู้ช่วย AI นี้ไปใช้งานได้ทันที เช่น ระบบประเมินฝ่ายขาย, ระบบติดต่อกับซัพพลายเออร์ หรือระบบรับมือลูกค้าด่านแรก เป็นต้น ที่มา: ไมโครซอฟท์"
    },
    {
      "index":20,
      "title":"ซีอีโอ Uber ให้ความเห็นแท็กซี่ไร้คนขับ Cybercab ของ Tesla ว่าเป็นทิศทางที่ค่อนข้างน่าสนใจ",
      "content":"Dara Khosrowshahi ซีอีโอ Uber ให้สัมภาษณ์กับรายการพอดคาสต์ Hard Fork โดยช่วงหนึ่งเขาถูกถามเกี่ยวกับ รถแท็กซี่ไร้คนขับ Cybercab ของ Teslaซึ่งเพิ่งเปิดตัวไป Khosrowshahi บอกว่าวิสัยทัศน์ของ Cybercab สำหรับการให้บริการแท็กซี่ไร้คนขับนั้นค่อนข้างน่าสนใจ เพราะ Tesla พัฒนาและผลิตรถยนต์เอง ซึ่งดูเหมือนจะให้บริการรถแท็กซี่ผ่านแอป Tesla เองด้วย แต่หาก Tesla ต้องการความร่วมมือกับ Uber พวกเขาก็พร้อมเช่นกัน ที่บอกว่าค่อนข้างน่าสนใจ Khosrowshahi เสริมส่วนนี้ว่า เพราะเขายังไม่แน่ใจว่า Tesla ต้องการไปทางไหนมากกว่ากันระหว่าง เป็นเจ้าของกองรถแท็กซี่และให้บริการเอง หรือเปิดให้คนซื้อรถ Cybercab แล้วทำเงินจากการปล่อยให้รถวิ่ง ซึ่งกรณีหลังนี้ก็น่าจะร่วมมือกับ Uber ได้ด้วย (Elon Musk บอกว่าเขาจะทำทั้งสองแนวทาง) ปัจจุบัน Uber มีความร่วมมือให้บริการรถยนต์ไร้คนขับกับ Waymoและ Cruiseซึ่ง Khosrowshahi มองว่าธุรกิจนี้ไม่ใช่แนวมีคนชนะรวบตลาดคนเดียว (Winner-take-all) ความร่วมมือจึงมีบทบาทสูงมาก ตัวเขาเชื่อว่า Waymo มีศักยภาพเหนือกว่า Tesla ในการให้บริการแท็กซี่ไร้คนขับตอนนี้ ที่มา: Business Insider"
    },
    {
      "index":21,
      "title":"Huawei อ้างเทคโนโลยีรถไร้คนขับของตัวเองดีกว่า Tesla ชนะในหลายสนาม ",
      "content":"Huawei Central รายงานว่า Tesla เตรียมนำเทคโนโลยีขับเคลื่อนอัตโนมัติ Tesla FSD ลงไปแข่งตลาดจีนในปี 2025 โดยมี Huawei เป็นคู่แข่งสำคัญ เดิมที Tesla ต้องการเข้าสู่ตลาดจีนให้ได้ภายในปี 2024 และ ได้รับอนุญาตให้ทดสอบในจีนตั้งแต่ต้นปีแต่ตอนนี้ยังติดเรื่องการอนุมัติตามระเบียบต่าง ๆ ทำให้แผนล่าช้าไปถึงต้นปี 2025 ล่าสุด Huawei ได้พัฒนาเทคโนโลยี Qiankun ADS 3.0 ที่มีประสิทธิภาพสูง จอดรถอัตโนมัติได้แม้ไม่มีคนขับ โดย Yu Chengdong ประธาน Huawei Automotive Solutions Business Group อ้างว่าโซลูชันของ Huawei ดีกว่าแม้ไม่มี LiDAR แถมยังชนะในการทดสอบการขับขี่อัตโนมัติหลายครั้งในหลายประเทศ เช่น สหรัฐฯ หรือแคนาดา อีกความได้เปรียบของ Huawei ในธุรกิจโซลูชันด้านการขับขี่อัตโนมัติ คือความสัมพันธ์ที่ดีกับผู้ผลิตรถยนต์ไฟฟ้าในตลาดจีนหลายเจ้าในหลายเซกเมนต์ เช่น BYD และ Audi นอกจากนี้ Huawei ยังเป็นเบื้องหลังของรถที่ทำยอดขายได้ดีในจีนทั้ง AITO M9และ M7 Ultra ที่มา: Huawei Central"
    },
    {
      "index":22,
      "title":"อดีตหัวหน้าทีม Pentium 4 เผย ชิปมีชุดคำสั่ง x86-64 แต่ถูกสั่งปิดไว้ เพราะกลัวแข่งกันเองกับ Itanium",
      "content":"ตำนานการพัฒนาชุดคำสั่งแบบ 64 บิตของซีพียูตระกูล x86 นั้น เราเข้าใจกันว่าอินเทลเลือกแทงข้างสถาปัตยกรรมใหม่ IA-64 ในซีพียู Itanium ซึ่งพ่ายแพ้ให้กับ AMD64 ที่เป็นส่วนต่อขยายของชุดคำสั่ง 32 บิตดั้งเดิม จนภายหลังอินเทลต้องซื้อไลเซนส์ AMD64 มาใช้งานภายใต้ชื่อ x86-64 แทน อย่างไรก็ตาม ตำนานเล่าขานนี้อาจต้องเขียนใหม่ เพราะ Bob Colwellอดีตหัวหน้าทีมสถาปัตยกรรม x86 ของอินเทลในยุค Pentium 4 ไปตอบกระทู้ใน Quora เปิดเผยว่า Pentium 4 มีชุดคำสั่ง x86-64 ของตัวเอง แต่ถูกปิดการทำงานเอาไว้ เพราะฝ่ายบริหารของอินเทล (ยุคนั้น) ต้องการผลักดัน Itanium มากกว่า Colwell บอกว่าเหตุผลที่อินเทลเลือกปิด x86-64 ใน Pentium 4 เป็นการตลาดล้วนๆ และฝ่ายบริหารของอินเทลมองว่าหาก Pentium 4 มีชุดคำสั่ง 64 บิตของตัวเอง จะเป็นการชนกับ IA-64 ของ Itanium และพลอยทำให้โอกาสผลักดัน Itanium หมดไป ซึ่งตัวเขาเองก็ได้รับคำสั่งจากฝ่ายบริหารว่า ไม่ให้พูดเรื่องความสำคัญของการผลักดัน x86 เป็น 64 บิต และหากพูดมากในเรื่องนี้เขาจะโดนไล่ออก ในกระทู้ Quora ที่ Colwell ไปตอบนั้นตั้งคำถามว่า เพราะเหตุใด AMD ถึงเอาชนะอินเทลได้ในการออกซีพียู x86-64 ได้เป็นรายแรก ทั้งที่อินเทลมีทรัพยากรเยอะกว่ามาก ตอนนี้เรารู้คำตอบแล้วว่าเป็นเพราะเหตุนี้นั่นเอง ที่มา - Quora, Tom's Hardware I was looking up some history behind the x86-64 transition, particularly around the Pentium 4 time frame, and I found out that Bob Colwell (Pentium Pro chief architect) has been posting on Quora.Pentium 4 had a version of x86-64 that was fused off. pic.twitter.com\/eYWLpD0qoW— Phil Park (@philparkbot) October 18, 2024 "
    },
    {
      "index":23,
      "title":"Black Myth: Wukong คว้ารางวัล Game of the Year จาก Thailand Game Shows ",
      "content":"Thailand Game Shows 2024 Presented by Synnex ปิดฉากไปแล้ว พร้อมประกาศรางวัล Game of the Years 2024 ซึ่งเกมที่ได้ไปคือ Black Myth: Wukongพร้อมได้อีก 3 รางวัลคือ Best PC \/ Console Game, Best Art Direction และ Best Action Game ส่วนรางวัลหมวดอื่นๆ ก้มี Best RPG- Final Fantasy VII Rebirth (Naoki Hamaguchi ผกก. เกม ทวีตการรับรางวัลด้วย)Best Game Publisher- HoYoverBest Mobile Game- Zenless Zone ZeroBest Ongoing Game- Genshin ImpactBest Family Game- Paper Mario: The Thousand-Year DoctorBest Thai Game- The Land Beneath UsBest Sports Game- EA Sports FC 24ทีมผู้จัดงานเผยด้วยว่า ตลอดงานทั้ง 3 วัน (18-20 ต.ค.) มีผู้เข้าร่วมงานกว่า 185,876 คน ที่มา - อีเมลประชาสัมพันธ์ "
    },
    {
      "index":24,
      "title":"Star Citizen ประกาศ Squadron 42 น่าจะวางขายได้จริงในปี 2026",
      "content":"Cloud Imperium บริษัทผู้พัฒนาเกม Star Citizen ที่ยังไม่รู้ว่าจะเสร็จเมื่อไร (แต่ขายยานได้เรื่อยๆ)​ เปิดตัวเทรลเลอร์เกมเพลย์ของเกม Squadron 42 ที่เป็นโหมดเล่นคนเดียวของเกม Star Citizen พร้อมประกาศวันที่น่าจะวางขายได้จริงๆ ในปี 2026 Chris Roberts ผู้ก่อตั้งและซีอีโอของ Cloud Imperium บอกว่าเกม Squadron 42 พัฒนาฟีเจอร์เสร็จตั้งแต่ปีที่แล้ว 2023 นับจากนั้นมาคือการปรับปรุงคุณภาพของเกม ปรับแต่งประสิทธิภาพเกมให้ผ่านมาตรฐานในระดับที่สูงพอกับที่แฟนๆ คาดหวัง เกมจะยาวประมาณ 30-40 ชั่วโมง และเขามั่นใจว่าตอนนี้เกมจะสามารถขายได้ในปี 2026 เกม Squadron 42 เปิดตัวครั้งแรกในปี 2014 แล้วเลื่อนมาเรื่อยๆ ( ข่าวการเลื่อนในปี 2020) มาถึงตอนนี้คือ 10 ปีเต็มแล้วก็ยังไม่เสร็จ หากเสร็จจริงในปี 2026 ตามที่ประกาศก็จะใช้เวลาทั้งหมด 12 ปี ที่มา - Eurogamer"
    },
    {
      "index":25,
      "title":"Xiaomi วางขาย Redmi 14C สมาร์ทโฟนราคาประหยัด จอ 6.88 นิ้ว ราคา 3,699 บาท",
      "content":"Xiaomi ประเทศไทยเปิดตัว Redmi 14C สมาร์ทโฟนราคาประหยัด มาพร้อมหน้าจอใหญ่ 6.88 นิ้ว ชิปเซ็ตMediaTek Helio G81-Ultra Octa Core แรมสูงสุด 8GB กล้องหลังตัวหลัก 50 ล้านพิกเซล กล้องหน้า 13 ล้านพิกเซล แบตเตอรี่ 5160mAh รองรับชาร์จไว 18W (ไม่มีอะแดปเตอร์มาให้) รัน HyperOS วางจำหน่าย 3 สี Midnight Black, Dreamy Purple, Starry Blue 2 รุ่นความจุ ได้แก่ 6GB+128GB ในราคา 3,699 บาท และ 8GB+256GB ในราคา 4,499 บาท นอกจากยังวางขายพร้อมแท็บเล็ตรุ่นย่อมเยาอีกตัวคือ Redmi Pad SE 8.7 4G หน้าจอขนาด 8.7 นิ้ว สัดส่วน 5:3 ชิป MediaTek Helio G85 แรมสูงสุด 6GB แบตเตอรี่ 6650mAh มี 2 สี ได้แก่ Graphite Gray และ Sky Blue และ 2 ตัวเลือก 4GB+64GB และ 6GB+128GB ในราคา 4,999 บาท และ 5,999 บาทตามลำดับ "
    },
    {
      "index":26,
      "title":"ซัมซุงเปิดตัว Galaxy Z Fold Special Edition บางกว่า Z Fold 6, อัพเกรดกล้องเป็น 200MP",
      "content":"ซัมซุงเปิดตัว Galaxy Z Fold Special Edition อย่างเป็นทางการในประเทศเกาหลีใต้ (สังเกตว่าชื่อรุ่นไม่มีเลข 6) จุดเด่นของ Galaxy Z Fold Special Edition คือขนาด ที่บาง 10.6 มิลลิเมตร หนัก 236 กรัม บางลงจาก Galaxy Z Fold 6 อีก 1.5 มิลลิเมตร และเบาลงอีก 3 กรัม ของใหม่อีกอย่างใน Galaxy Z Fold Special Edition คือการอัพเกรดกล้องหลังมาใช้กล้อง 200MP ถือเป็นครั้งแรกในมือถือตระกูล Fold ที่ใช้กล้องความละเอียดสูงขนาดนี้ ส่วนสเปกเครื่องยังใช้ Snapdragon 8 Gen 3 แรม 16GB เช่นเดียวกับใน Galaxy Z Fold 6 ราคาขายอยู่ที่ 2,789,600 วอน หรือประมาณ 68,000 บาท มีให้เลือกสีดำเพียงสีเดียว เริ่มขายในเกาหลีใต้วันที่ 25 ตุลาคมนี้ ที่มา - Samsung Korea"
    },
    {
      "index":27,
      "title":"AIS ปรับสิทธิ์ผู้ใช้ HBO GO เป็น Max Standard อัตโนมัติ พร้อมออกราคาพิเศษ 1,190 บาท\/ปี",
      "content":"HBO GO ของลูกค้า AIS จะเปลี่ยนเป็นสิทธิ์การใช้งานแพ็กเกจ Max มาตรฐาน (Max Standard) ที่คมชัดขึ้น และดาวน์โหลดได้เยอะขึ้น โดยอัตโนมัติ ตั้งแต่วันที่ 19 พฤศจิกายน 2567 เป็นต้นไปแพ็กเกจมาตรฐานของ Max รองรับการสตรีมพร้อมกันบนอุปกรณ์สองเครื่องในครั้งเดียว รับชมได้บนอุปกรณ์ที่หลากหลายขึ้นรวมถึงทีวี ดาวน์โหลดคอนเทนต์ได้สูงสุดถึง 30 รายการสำหรับลูกค้า AIS ทั้งมือถือและเน็ตบ้าน AIS 3BB Fibre3 ที่มีแพ็กเกจ HBO GO, PLAY PREMIUM PLUS หรือ PLAY XL อยู่แล้วในปัจจุบัน สามารถสตรีมคอนเทนต์พร้อมรับชม 5 ช่องพรีเมียม HBO, HBO Signature, HBO HITS, HBO Family, Cinemax ผ่าน AIS PLAY, AIS PLAYBOX และ 3BB GIGATV ได้ตามปกติ แพ็กเกจรายปีของ HBO มีราคาพิเศษที่ 1,190 บาท หากสมัครภายในวันที่ 18 พฤศจิกายน 2567 ที่มา: ข่าวประชาสัมพันธ์ "
    },
    {
      "index":28,
      "title":"Valve ย้ำอีกรอบ ไม่ออก Steam Deck ใหม่ทุกปี จะรอจนประสิทธิภาพชิปดีขึ้นก้าวกระโดด",
      "content":"Lawrence Yang และ Yazan Aldehayyat ทีมออกแบบเครื่อง Steam Deck ให้สัมภาษณ์กับเว็บ Reviews.org ของออสเตรเลีย เนื่องในโอกาส Steam Deck วางขายอย่างเป็นทางการในออสเตรเลีย ประเด็นที่น่าสนใจคือการเปรียบเทียบ Steam Deck กับคู่แข่งอย่าง ROG Ally โดย Yang บอกว่าไม่อยากให้มองเป็นสงคราม ในมุมมองของ Valve ตอนที่ทำ Steam Deck มองว่าเป็นอุปกรณ์แขนงใหม่ (PC as a handheld) ซึ่งไม่เคยมีในตลาดมาก่อน และหวังว่าการเริ่มต้นของ Valve จะช่วยจุดประกายให้บริษัทอื่นๆ ทำตามบ้าง ซึ่งก็ทำได้สำเร็จตามเป้า Yang ชี้ว่าตอนนี้มีหลายบริษัทเข้ามาทำเครื่องเกมพีซีพกพา แต่ละรายพยายามแก้ปัญหาของฮาร์ดแวร์กลุ่มนี้ในทิศทางที่ต่างกันไป หลายอย่างประสบความสำเร็จและกลายเป็นสิ่งที่บริษัทอื่นๆ เห็นแล้วทำต่อ โดยเขาบอกว่าสิ่งที่อยากเห็นบริษัทอื่นๆ ลอก Steam Deck ไปคือการมีทัชแพดในตัว ช่วยให้ควบคุมเกมพีซีที่ออกแบบมาสำหรับเมาส์ได้ดีกว่าการใช้จอยสติ๊กหรือจอสัมผัส สิ่งที่ Yang ย้ำ (และ เคยพูดมาแล้วในบทสัมภาษณ์ก่อนๆ ของเขา) คือ Steam Deck จะไม่ออกรุ่นอัพเดตใหม่ทุกปี เขาบอกว่าไม่มีเหตุผลที่จะทำเช่นนั้น แนวทางของ Valve คือจะรอจนฮาร์ดแวร์พัฒนาขึ้นแบบกระโดดข้ามเจ็น (generational leap) โดยใช้แบตเตอรี่ได้นานเท่าเดิม เมื่อนั้นค่อยออก Steam Deck 2 Aldehayyat บอกว่าสิ่งที่เขาอยากทำใน Steam Deck รุ่นหน้าคือ variable refresh rate (VRR) แบบเดียวกับที่มีใน ROG Ally X และการทำให้อายุแบตเตอรี่ใช้ได้ยาวนานขึ้นอีก แม้ว่ารุ่นปัจจุบันถือว่าทำได้ดีแล้วก็ตาม ที่มา - Reviews.org"
    },
    {
      "index":29,
      "title":"พบ Xbox Series X รุ่นอัพเดตปี 2024 ปรับ SoC ใหม่ ผลิตที่ 6nm ขนาดเล็กลง กินไฟน้อยลง",
      "content":"ไมโครซอฟท์เพิ่งวางขาย Xbox Series X รุ่นใหม่ไปเมื่อไม่กี่วันก่อน ทำให้ตอนนี้ไมโครซอฟท์มี Xbox Series X วางขายทั้งหมด 3 รุ่นย่อยดังนี้ Xbox Series X ต้นฉบับดั้งเดิมสีดำ ความจุสตอเรจ 1TB มีตัวอ่านแผ่นXbox Series X รุ่นใหม่สีขาว ความจุสตอเรจ 1TB ไม่มีตัวอ่านแผ่น (Digital Edition)Xbox Series X รุ่นใหม่สีดำลายอวกาศ ความจุสตอเรจ 2TB มีตัวอ่านแผ่น (Galaxy Black Special Edition)ช่องฮาร์ดแวร์ Austin Evans ได้ Xbox Series X รุ่นใหม่ทั้งสองรุ่นย่อยมาแกะทดสอบ และพบว่าไมโครซอฟท์ได้ปรับปรุงไส้ในของฮาร์ดแวร์รุ่นใหม่ไปหลายจุด เช่น ตัว SoC เวอร์ชันปี 2024 ถูกปรับมาใช้กระบวนการผลิตขนาดเล็กลงเป็น 6nm ทำให้ชิปทั้งตัวมีขนาดเล็กลง และเครื่องรุ่น 2TB อ่านแผ่นได้ใช้พลังงานตอน idle น้อยลงราว 10 วัตต์ เมื่อเทียบกับฮาร์ดแวร์ต้นฉบับปี 2020 ส่วนรุ่น Digital Edition ใช้พลังงานน้อยลงถึง 23 วัตต์ ฝั่งเมนบอร์ดก็ปรับดีไซน์ชิ้นส่วนบนบอร์ดใหม่ สลับตำแหน่ง และลดขนาดลง และรุ่น Digital Edition ไม่มีตัวอ่านไดรฟ์แล้ว พื้นที่ตรงนั้นกลายเป็นช่องว่างๆ แทน ที่มา - The Verge"
    },
    {
      "index":30,
      "title":"ซีอีโอ Baidu ประเมิน สตาร์ตอัพสาย AI 99% จะไม่รอดจากฟองสบู่ มีแค่ 1% ที่อยู่รอดและเติบโต",
      "content":"Robin Li ผู้ก่อตั้งและซีอีโอของ Baidu ไปพูดในงาน Harvard Business Review Future of Business Conference มีประเด็นเรื่อง AI ที่น่าสนใจดังนี้การเปลี่ยนแปลงสำคัญของโลก AI ในรอบ 18-20 เดือนที่ผ่านมาคือ แก้ปัญหาการหลอน (hallucination) ของโมเดลภาษา LLM ไปเยอะมากแล้ว ตอนนี้เราสามารถคุยกับแชทบอทแล้วได้คำตอบที่ค่อนข้างเชื่อถือได้ เขามองว่าวงการ AI มีฟองสบู่ที่หลีกเลี่ยงไม่ได้ (inevitable bubble) ลักษณะเดียวกับฟองสบู่ dotcom ในยุค 90s โดยเขาคาดว่าจะมีบริษัทเพียง 1% ที่อยู่รอดและเติบใหญ่ได้ ต้องใช้เวลาอีก 10-30 ปี มนุษย์ถึงจะตกงานเพราะ AI ดังนั้น ภาครัฐ ภาคเอกชน หน่วยงานต่างๆ ต้องเตรียมพร้อมไว้สำหรับตอนนั้นที่มา - The Register"
    },
    {
      "index":31,
      "title":"กูเกิลร่วมมือกับกรมการแพทย์ ศึกษาความคุ้มค่าในการใช้ AI คัดกรองเบาหวานขึ้นตา",
      "content":"หลังจากกูเกิลร่วมวิจัยการใช้ปัญญาประดิษฐ์วิเคราะห์อาการเบาหวนขึ้นตา (diabetic retinopathy) ร่วมกับโรงพยาบาลราชวิถีมาตั้งแต่ปี 2018และรายงานว่า วิเคราะห์ได้ระดับเดียวกับผู้เชี่ยวชาญตั้งแต่ปี 2022ตอนนี้ก็มาถึงเฟสเตรียมการใช้งานแล้ว โดยกูเกิลกำลังศึกษาเรื่องนี้กับกรมการแพทย์ของไทย การศึกษาครั้งนี้เตรียมเปิดทางความร่วมมือระหว่าง Perceptra บริษัทปัญญาประดิษฐ์ทางการแพทย์ในไทยและกรมการแพทย์ ในการนำปัญญาประดิษฐ์มาใช้คัดกรองโรคในประชากรวงกว้าง Perceptra เป็นหนึ่งในสามบริษัทที่ร่วมมือกับกูเกิลในการนำเทคโนโลยีปัญญาประดิษฐ์มาใช้งานจริง อีกสองบริษัทคือ Forus Health และ AuroLab จากอินเดีย หากความร่วมมือเหล่านี้สำเร็จคาดว่าจะสามารถคัดกรองผู้ป่วยได้ 6 ล้านคนภายใน 10 ปีข้างหน้า ที่มา - Google"
    },
    {
      "index":32,
      "title":"มีคนลองนั่ง Waymo ให้ต่อเนื่องนานที่สุดโดยไม่ลงจากรถ ทำได้ 6 ชั่วโมง 30 นาที",
      "content":"Sophia Tung วิศวกรซอฟต์แวร์ที่อยู่ในซานฟรานซิสโก ได้ทำการทดลองนั่งรถแท็กซี่ไร้คนขับ Waymo ให้นานที่สุด ซึ่งผลคือทำได้ถึง 6 ชั่วโมง 30 นาที ถ้าจำกันได้ Waymo เคยเกิดปัญหาที่กลายเป็นไวรัล เมื่อรถที่อยู่ในลานจอดรถของ Waymo เกิดขับขวางทางและบีบแตรใส่กันเอง ซึ่ง Waymo ก็แก้ไขด้วยซอฟต์แวร์ในเวลาต่อมา ซึ่งคนที่เริ่มเปิดประเด็นนี้ก็คือ Tung ที่ตั้งกล้องถ่ายทอดสดลานจอดรถ Waymo จากห้องพักที่อยู่ติดกับพื้นที่นี้ ( ถ่ายทอดสดตลอด ไปดูกันได้) Waymo แสดงความขอโทษกับคนที่พักในบริเวณนั้นโดยจัดงานเลี้ยงแจกไอศกรีม กรณีของ Tung นั้น เธอได้รับโค้ดส่วนลดนั่ง Waymo ฟรีจำนวนหนึ่ง ซึ่งนอกจากใช้เองก็นำไปแจกจ่ายให้เพื่อนด้วย แต่เมื่อโค้ดใกล้หมด Tung พบว่าโค้ดส่วนลดนี้ไม่มีเพดานจำนวนเงิน เท่ากับว่านั่งไกลแค่ไหนก็ฟรี Tung จึงอยากทดลองกับระบบดูว่าผู้ใช้งานจะนั่ง Waymo ยาว ๆ ได้นานแค่ไหน Tung ค้นหาข้อมูลและดูเงื่อนไขเบื้องต้นจึงพบข้อจำกัดและช่องโหว่บางอย่างได้แก่Waymo กำหนดจุดจอดในระหว่างทางได้สูงสุด 4 จุดหมาย รถไฟฟ้าJaguar I-PACE ที่ใช้ มีระยะเดินทางสูงสุดต่อชาร์จ 246 ไมล์ (396 กิโลเมตร) ยังไม่รวมไฟฟ้าที่ถูกใช้จากอุปกรณ์ต่าง ๆ ในรถ ระหว่างเดินทาง เราสามารถเปลี่ยนจุดหมาย เพื่อรถเดินทางไกลขึ้นได้Tung เดินทางตามแผนที่วางไว้ พกอุปกรณ์ชาร์จกล้องเพื่อการถ่ายทำ พร้อมทานอาหารเบาเพื่อไม่ให้ร่างกายมีปัญหา แถมยังเลือกรับเพื่อนขึ้นรถระหว่างทางด้วย โดยการปีนเข้าทางหน้าต่างเพราะถ้าเปิดประตูรถ การเดินทางจะสิ้นสุด (Waymo บอกในเวลาต่อมาว่าการทำแบบนี้ผิดกฎการใช้งาน) สุดท้ายทริปวนรอบซานฟรานซิสโกของ Tung ก็ทำได้ 83 ไมล์ (133 กิโลเมตร) ในเวลา 6 ชั่วโมง 30 นาที ซึ่ง Waymo เลือกหยุดการเดินทางก่อนถึงจุดหมาย เพราะแบตเตอรีรถใกล้หมด ตัวแทนของ Waymo บอกว่าการเดินทางของ Tung เป็นการเดินทางที่ยาวนานที่สุด สำหรับการให้บริการลูกค้าทั่วไป แต่การวิ่งทดสอบ Waymo ทำได้นานต่อเนื่องกว่านั้น ส่วนเหตุผลที่แบตเตอรีหมดก่อน เพราะตามปกติรถจะไม่ได้ชาร์จแบตเตอรีที่ 100% และมีโอกาสที่ตอนรถมารับไม่ได้มีแบตเตอรีมากพอด้วย ที่มา: Business Insider"
    },
    {
      "index":33,
      "title":"NASA เปิดตัวชุดอวกาศไปดวงจันทร์ปี 2026 ที่ออกแบบโดย Axiom Space และ Prada",
      "content":" NASA มีภารกิจ Artemis III ที่จะส่งมนุษย์กลับไปลงดวงจันทร์ในปี 2026โดยคัดเลือกให้บริษัทอวกาศ Axiom Space พัฒนาชุดอวกาศสำหรับภารกิจครั้งนี้ เมื่อ 1 ปีที่แล้ว Axiom Space ประกาศจับมือกับแบรนด์แฟชั่น Prada พัฒนาชุดอวกาศด้วยเหตุผลว่า Prada มีทีมวิศวกรที่มีประสบการณ์สร้างชุดเฉพาะกิจมาก่อน เวลาผ่านมา 1 ปี Axiom และ Prada เปิดตัวชุดอวกาศที่ว่านี้ ใช้ชื่ออย่างเป็นทางการว่า Axiom Extravehicular Mobility Unit (AxEMU)Prada บอกว่าใช้ความเชี่ยวชาญด้านวัสดุประสิทธิภาพสูง และเทคนิคการตัดเย็บ ให้กับโครงการชุดอวกาศนี้ เทคโนโลยีการเย็บของ Prada ช่วยลดพื้นที่ระหว่างชั้นของวัสดุสีขาวภายนอก (ที่ใช้สะท้อนความร้อนและป้องกันฝุ่นบนดวงจันทร์) กับฟังก์ชันทางวิศวกรรมของชุด ทำให้นักบินอวกาศสวมใส่ชุดได้สบายขึ้น ฝั่งของ Axiom Space บอกว่าชุด AxEMU ออกแบบมาให้มีประสิทธิภาพในการใช้งานสูง ปลอดภัย แต่ก็ยืดหยุ่น สวมใส่ได้ทั้งชายและหญิง ครอบคลุมขนาดร่างกายเกือบทุกขนาด ทนทานต่ออุณหภูมิสูงในบริเวณขั้วโลกใต้ของดวงจันทร์ ที่ภารกิจ Artemis III ตั้งเป้าไปสำรวจ และทนทานต่อความเย็นในพื้นที่โดนเงาบังอย่างน้อย 2 ชั่วโมง สามารถใส่ชุดไปเดินในอวกาศได้อย่างน้อย 8 ชั่วโมง ในชุดยังมีระบบระบายความร้อนจากร่างกายออกไปด้านนอกชุด ระบบจัดการคาร์บอนไดออกไซด์ ถุงมือเป็นแบบคัสตอมที่พัฒนาจากถุงมือชุดอวกาศปัจจุบันหลายอย่าง (ไม่บอกว่ามีอะไรบ้าง) ตัวหมวกใช้เทคนิคการเคลือบผิวขั้นสูง เพิ่มการมองเห็นให้นักบินอวกาศ ชุด AxEMU ทดสอบกับ NASA ในห้องทดลองใต้น้ำที่จำลองสภาพแวดล้อมแบบดวงจันทร์ โดยยังไม่มีมนุษย์สวมใส่ และทดสอบในสภาพแรงดันจำลองแบบดวงจันทร์แล้ว ขั้นถัดไปจะทดสอบใต้น้ำแบบมีมนุษย์สวมใส่ต่อไป จากนั้นจะเข้าสถานะรีวิวกับ NASA ในปี 2025 ที่มา - Axiom, SpaceNews The next lunar spacesuit that will be worn when astronauts land on the Moon during #ArtemisIII. https:\/\/t.co\/LGKjXtL4Tt pic.twitter.com\/BS43Wvvbvo— NASA's Johnson Space Center (@NASA_Johnson) October 18, 2024Unveiled during the International Astronautical Congress, organized by the International Astronautical Federation (IAF) and hosted by Milan in its 75th edition, the Axiom Extravehicular Mobility Unit (AxEMU) spacesuit represents the result of the extraordinary collaboration… pic.twitter.com\/OEKVNjLxGa— PRADA (@Prada) October 18, 2024 "
    },
    {
      "index":34,
      "title":"[ไม่ยืนยัน] Perplexity กำลังเจรจารับเงินลงทุนรอบใหม่ ที่มูลค่ากิจการ 8 พันล้านดอลลาร์",
      "content":"ความร้อนแรงของการลงทุนในบริษัทด้านปัญญาประดิษฐ์ยังมีมาต่อเนื่อง ล่าสุด The Wall Street Journal รายงานว่า Perplexity กำลังเจรจาขอรับเงินจากนักลงทุน ที่มูลค่ากิจการประมาณ 8 พันล้านดอลลาร์ เพิ่มขึ้นเท่าตัวจากมูลค่าปัจจุบัน วงเงินที่ Perplexity ต้องการอยู่ที่ประมาณ 500 ล้านดอลลาร์ ซึ่งหากการรับเพิ่มทุนรอบนี้สำเร็จตามแผน จะเป็นการเพิ่มทุนรอบที่สามของ Perplexity เฉพาะในปีนี้ ซึ่งปกติสตาร์ทอัปในอเมริกาจะไม่ปรับมูลค่ากิจการเพิ่มบ่อยแบบนี้ (มกราคมมูลค่า 520 ล้านดอลลาร์, กลางปี 3 พันล้านดอลลาร์) รายได้คาดการณ์ของ Perplexity ใน 12 เดือนข้างหน้าอยู่ที่ประมาณ 50 ล้านดอลลาร์ มาจากการขายแพ็คเกจพรีเมียมให้ลูกค้า บริษัทมีผู้ลงทุนรุ่นแรกคือ Jeff Bezos ผลิตภัณฑ์หลักคือเสิร์ชเอ็นจินและแชทบอต AI เมื่อสัปดาห์ที่แล้ว New York Times ได้ทำจดหมายแจ้ง Perplexity ให้หยุดดูดเนื้อหาของเว็บไซต์ไปใช้ทำสรุปให้ผู้ใช้งาน ที่มา: The Wall Street Journal"
    },
    {
      "index":35,
      "title":"[ไม่ยืนยัน] ผลสำรวจภายใน Apple พนักงานเชื่อว่า Apple Intelligence ตามหลังคู่แข่งอย่างน้อย 2 ปี",
      "content":"Mark Gurman แห่ง Bloomberg รายงานข่าวแอปเปิลในจดหมายข่าว Power On ตอนล่าสุด อ้างผลการสำรวจความคิดเห็นภายในของแอปเปิล พบว่า ChatGPT มีความแม่นยำดีกว่า Siri 25% ตอบคำถามได้มากกว่า Siri 30% นอกจากนั้นเมื่อสอบถามพนักงานแอปเปิลถึงความเชื่อ พวกเขาก็มองว่าบริษัทตามหลังบริษัทอื่นที่เป็นผู้นำในการพัฒนา AI อย่างน้อยสองปี Gurman บอกว่าถึงแม้วันนี้แม้แต่คนในแอปเปิลก็เชื่อว่าบริษัทตามหลังคู่แข่ง แต่แอปเปิลก็มั่นใจในกลยุทธ์ว่าจะตามทันได้ในที่สุด แอปเปิลยังมีแผนให้ Apple Intelligence ต้องรันได้ในทุกอุปกรณ์ที่วางขายภายในปี 2026 ซึ่งสินค้าตัวสุดท้ายที่น่าจะเพิ่งรองรับคือ iPad รุ่นปกติ entry-level ที่คาดว่าจะออกมาภายในปีหน้า ที่มา: Bloomberg"
    },
    {
      "index":36,
      "title":"อินเทลอัพเดตไดรเวอร์จีพียู Arc, Iris Xe ใหม่ ประสิทธิภาพบางเกมดีขึ้นถึง 24%",
      "content":"อินเทลยังเดินหน้าปรับปรุงไดรเวอร์จีพียูของตัวเองเรื่อยๆ หลังจากที่ จีพียู Intel Arc ช่วงแรกมีปัญหากับเกมเก่าๆแต่เมื่อเวลาผ่านไป อินเทลก็ออกไดรเวอร์ตัวใหม่ที่แก้ปัญหาเฟรมเรตเกมออกมาเรื่อยๆไดรเวอร์ตัวใหม่ล่าสุด ใช้เลขเวอร์ชัน32.0.101.6127\/32.0.101.6044 มีผลกับทั้งจีพียู Intel Arc A-Series, Intel Iris Xe, และ Intel Arc ที่มาพร้อม Core Ultra ช่วยปรับปรุงประสิทธิภาพเกมดังนี้Assassin’s Creed Mirage (DX12) เฟรมเรตดีขึ้นสูงสุด 24% Marvel’s Spider-Man Remastered (DX12) เฟรมเรตดีขึ้นสูงสุด 8% Metaphor: ReFantazio (DX11) เฟรมเรตดีขึ้นสูงสุด 20%ที่มา - Intel, Tom's Hardware"
    },
    {
      "index":37,
      "title":"ไม่ได้ซื้อเสียง! Elon Musk แจกเงินวันละ 1 ล้านดอลลาร์ ให้ผู้โชคดีที่ลงทะเบียนไปเลือกตั้ง ปธน, สหรัฐ",
      "content":"Elon Musk กำลังไปช่วยเดินสายหาเสียงให้ Donald Trump โดยเขาประกาศว่าจะมอบเงินให้วันละ 1 ล้านดอลลาร์ กับผู้โชคดีในรัฐเพนซิลวาเนียที่ลงทะเบียนเข้าร่วมกับ America PAC ของเขา ระบบการเลือกตั้งของสหรัฐอเมริกา ผู้มีสิทธิเลือกตั้งต้องลงทะเบียนเพื่อบอกว่าจะไปเลือกตั้งก่อน (ไม่ได้มีสิทธิเลือกตั้งอัตโนมัติแบบบ้านเรา) ทำให้ผู้สมัครต้องรณรงค์ให้ฐานเสียงของตัวเองไปลงทะเบียนกันมากๆ เพื่อเพิ่มความเป็นไปได้ของคะแนนโหวตในวันเลือกตั้ง แคมเปญ America PAC ของ Elon กำหนดว่าเข้าร่วมได้เฉพาะผู้ลงทะเบียนเลือกตั้งแล้วเท่านั้น แต่ไม่จำกัดว่าต้องเป็นพรรคใด และแคมเปญนี้มีเป้าหมายเพื่อรณรงค์ให้คนสนับสนุนการแก้รัฐธรรมนูญของสหรัฐอเมริกา ไม่ได้เป็นการสนับสนุนผู้สมัครคนใดเป็นพิเศษ ล่าสุด Elon ได้ประกาศแจกเงินรางวัล 1 ล้านเหรียญแรกแล้ว โดยผู้โชคดีชื่อว่า John Dreher การที่ Elon ประกาศว่าจะสุ่มแจกเงิน 1 ล้านดอลลาร์ให้กับผู้โชคดีในแต่ละวัน ทำให้เขาจะต้องจ่ายเงินทั้งหมด 17 ล้านดอลลาร์ (เหลืออีก 17 วันจะถึงวันเลือกตั้ง 5 พฤศจิกายน 2024) และก่อนหน้านี้เขาเพิ่งประกาศว่าจะแจกเงินให้กับทุกคน คนละ 100 ดอลลาร์ทันทีเมื่อลงชื่อใน America Pac ที่มา - Guardian Link to the petition: https:\/\/t.co\/Wb3hUCxGvl— Elon Musk (@elonmusk) October 20, 2024The goal of the $1M\/day prize is to maximize awareness of our petition to support The Constitution https:\/\/t.co\/2zamrgJLuW— Elon Musk (@elonmusk) October 20, 2024ELON MUSK: \"Everyday between now and the election, we'll be awarding a million dollars starting tonight.\"The first winner, John Dreher received a check of $1 million from Elon Musk for signing the petition. pic.twitter.com\/yhUhFb94tB— DogeDesigner (@cb_doge) October 20, 2024If you’re a registered Pennsylvania voter, you & whoever referred you will now get $100 for signing our petition in support of free speech & right to bear arms.Earn money for supporting something you already believe in!Offer valid until midnight on Monday. — Elon Musk (@elonmusk) October 18, 2024 "
    },
    {
      "index":38,
      "title":"IO Interactive บอก Project 007 คืบหน้าตามแผน เนื้อเรื่องแต่งใหม่หมด อยากทำเป็นไตรภาค",
      "content":"IO Interactive สตูดิโอเกมจากเดนมาร์ก อัพเดตความคืบหน้าของ Project 007 เกม James Bondที่ประกาศเริ่มทำตั้งแต่ปี 2020 ว่าการพัฒนายังเป็นไปด้วยดีตามแผนที่วางไว้ แม้ยังไม่บอกว่าจะออกเมื่อไรก็ตาม Project 007 จับความชีวิตของ James Bond ช่วงเริ่มเป็นสายลับใหม่ๆ ลักษณะเดียวกับภาพยนตร์ภาค Casino Royale แต่เนื้อเรื่องของเกมจะไม่โยงกับภาพยนตร์ภาคไหนเลย Hakan Abrak หัวหน้าสตูดิโอ IO Interactive บอกว่าถึงแม้สตูดิโอมีประสบการณ์พัฒนาเกมสายลับแฟรนไชส์ Hitman มายาวนาน 20 กว่าปี รู้ว่าต้องทำเกมสายลับอย่างไร แต่การทำเกม James Bond ก็มีความท้าทายมาก เพราะเป็นแฟรนไชส์ที่ใหญ่ คนรู้จักเยอะ แถมยังไม่ใช่เนื้อหาและตัวละครที่บริษัทสร้างขึ้นเองตั้งแต่แรกด้วย ความตื่นเต้นของโครงการนี้คือ IO มีสิทธิแต่งเนื้อเรื่องเอง ไม่ต้องไปอิงกับภาพยนตร์ภาคใด เป็นเนื้อเรื่องแต่งใหม่ที่เริ่มชีวิตของ Bond และเขาก็หวังว่าจะสามารถสร้างเกมเป็นไตรภาคได้ในอนาคตต่อไป ตอนแรกนั้น สตูดิโอ MGM ไม่ค่อยอยากให้ไลเซนส์ James Bond ไปทำเกมเท่าไรนัก เพราะเกมส่วนใหญ่ไม่ประสบความสำเร็จ (มียกเว้นแค่เกม GoldenEye อยู่เกมเดียว) แต่ด้วยประวัติที่ผ่านมาของ IO นั้นพิสูจน์ตัวเองมาแล้วอย่างดีจากเกม Hitman ทำให้ MGM ยินยอมในที่สุด ที่มา - IGN"
    },
    {
      "index":39,
      "title":"Mira Murati อดีตซีทีโอ OpenAI กำลังเจรจากับนักลงทุน เพื่อตั้งสตาร์ทอัปใหม่ด้าน AI",
      "content":"Reuters อ้างแหล่งข่าวที่เกี่ยวข้องเผยว่า Mira Murati อดีตซีทีโอ OpenAIกำลังเจรจากับนักลงทุน เพื่อขอรับเงินสนับสนุนในการตั้งสตาร์ทอัปด้านปัญญาประดิษฐ์ใหม่ โดยจะเป็นการพัฒนาผลิตภัณฑ์บนโมเดล AI ที่เทรนขึ้นเอง รายงานบอกว่าตัวเลขเบื้องต้นที่ Murati ต้องการจากนักลงทุนอยู่ที่ประมาณ 100 ล้านดอลลาร์ ซึ่งส่วนใหญ่นำไปใช้กับทรัพยากรการเทรนโมเดล นอกจากนี้ Barret Zoph อดีตนักวิจัยที่ลาออกจาก OpenAI วันเดียวกับ Murati ก็จะเข้าร่วมเป็นผู้ก่อตั้งบริษัทใหม่นี้ด้วย ทั้ง Murati และ Zoph ยังไม่ได้ให้ความเห็นต่อรายงานข่าวนี้ Mira Murati เป็นหนึ่งใน ผู้บริหารคนสำคัญของ OpenAIทั้งการพัฒนาผลิตภัณฑ์ ChatGPT และ DALL-E รวมทั้งมีส่วนในการเจรจารับเงินลงทุนระดับหมื่นล้านดอลลาร์ไมโครซอฟท์ โดยร่วมงานกับ OpenAI ในปี 2018 และถูกโปรโมตเป็นซีทีโอในปี 2022 ก่อนมาทำงานที่นี่ Murati เคยอยู่ที่ Leap Motion และ Tesla ที่มา: Reuters"
    },
    {
      "index":40,
      "title":"WP Engine ยื่นคำร้องต่อศาล ให้ Automattic  เลิกบล็อกและคืนปลั๊กอิน WordPress",
      "content":"ข่าวสาร WordPress ประจำวันนี้ ถึงคราวตอบโต้จากฝั่ง WP Engine บ้าง โดยบริษัทได้ยื่นคำร้องต่อศาลแคลิฟอร์เนีย ขอให้ออกคำสั่งหยุดการเคลื่อนไหวต่าง ๆ ของ Automattic และซีอีโอ Matt Mullenweg ที่สร้างผลกระทบกับ WP Engine รวมทั้งการ บล็อกการเข้าถึงทรัพยากร WordPressและการ ยึดปลั๊กอินที่เกิดขึ้นล่าสุด WP Engine บอกว่าสิ่งที่เกิดขึ้นส่งผลกระทบต่อบริษัทอย่างมากและมาในหลายทิศทาง ทำให้บริษัทเสียลูกค้า ส่วนแบ่งตลาด ตลอดจนมูลค่าแบรนด์ของบริษัท เฉพาะช่วง 5 วันระหว่าง 26-30 กันยายน บริษัทได้รับคำขอยกเลิกใช้บริการเพิ่มขึ้น 14% ตัวแทนของ Automattic ชี้แจงจากคำร้องต่อศาลนี้ว่า WP Engine กำลังบิดเบือนความจริง บริษัททำกำไรมหาศาลจากการใช้งานทรัพยากรของชุมชน WordPress ฟรี และไม่ได้ให้การสนับสนุนชุมชนมากพอ ที่มา: The Verge"
    },
    {
      "index":41,
      "title":"Mark Zuckerberg มั่นใจ เป็นผู้เล่นเกม Civilization เก่งเป็นอันดับต้นๆ ของโลก",
      "content":"Mark Zuckerberg ให้สัมภาษณ์กับเว็บไซต์ Pubity ถึงไลฟ์สไตล์ส่วนตัวของเขา โดยเขาบอกว่าเขาเป็นแฟนพันธุ์แท้ของเกม Civilization และใช้เวลาเล่นเกม Civilization 6 ไปแล้วมากกว่า 1 พันชั่วโมงแล้ว เมื่อภรรยามาเห็นตัวเลขในบัญชี Steam ของเขาก็ถึงกับตกใจว่าใช้เวลาไปขนาดนี้เลยเหรอ เขายังอยากเปิดไลฟ์ใน Twitch เล่นเกมแข่งกับคนอื่นๆ ให้ดูกัน เพราะเขามั่นใจในฝีมือการเล่นของตัวเองว่าเข้าใกล้ระดับ grandmaster แล้ว นอกจากนี้ Zuckerberg ยังเป็นแฟนคลับตัวยงของนักการเมืองยุคโรมันอย่าง Julius Caesar และมีไอเดียอยากทำเสื้อผ้าลวดลายจักรวรรดิโรมัน ซึ่งมีต้นแบบเป็นเสื้อเขียนคำว่า \"Zuck or Nothing\" ด้วยอักษรสไตล์ละติน นำมาใส่โชว์ในงาน Meta Connect 2024 ด้วยชายผู้รวยที่สุดในโลก 2 คนล้วนแต่เป็นเกมเมอร์ตัวยง เพราะ Elon Musk ก็เป็นผู้เล่น Diablo IV ในอันดับต้นๆ ของโลก และเล่นเกมโชว์ตลอดเวลาเช่นกัน (แต่ดันเล่นกันคนละเกม เลยไม่ได้เห็นสองคนนี้มาเล่นเกมสู้กันแทนการชกกันอยู่ดี) ที่มา - Pubity, Kotakuคลิปพูดเรื่อง Civilization@pubityFinding time to play 1000 hours of Civilisation 6 and run Meta is mindblowing 🤯 #RoadTo20Million #Pubity ♬ original sound - Pubityคลิปเรื่องเสื้อยืดลายโรมัน View this post on InstagramA post shared by Pubity (@pubity)มาดวลกันหน่อยไหม ElonDiablo T150 clear with @Rob_2628🔥🔥 pic.twitter.com\/l2wtc0rfVY— Elon Musk (@elonmusk) October 17, 2024 "
    },
    {
      "index":42,
      "title":"Bluesky ยังแรงต่อเนื่อง ผู้ใช้งานใหม่ 1.2 ล้าน จำนวนรวมทะลุ 12 ล้านแล้ว",
      "content":"Bluesky ยังคงได้อานิสงส์จากการ ประกาศนโยบาย ใหม่ของ X โดยล่าสุดแพลตฟอร์ม ประกาศจำนวนผู้ใช้งานใหม่เพิ่มขึ้น 1.2 ล้านบัญชี ภายในระยะเวลาสองวัน (เมื่อวาน หนึ่งวัน 5 แสน) ทำให้จำนวนผู้สมัครใช้งานรวมทะลุ 12 ล้านบัญชีแล้ว กระแสนี้ทำให้ Bluesky ขึ้นเป็นแอปดาวน์โหลดยอดนิยมในสโตร์หลายประเทศ ส่วนประเทศไทยอันดับล่าสุด อ้างอิงจาก App Figuresนั้น iOS App Store อยู่ในอันดับที่ 4 และ Google Play อยู่ในอันดับที่ 6 มีข้อสังเกตว่าในหลายประเทศนั้นแม้ Bluesky จะขึ้นมาติดอันดับแอปยอดนิยม แต่ Threads แพลตฟอร์มโซเชียลเน้นตัวหนังสือของ Meta จะมีอันดับที่สูงกว่า แต่ทาง Meta และ Threads ยังไม่ได้ออกมาแสดงความเห็นใดตอนนี้ ที่มา: News Bytes bluesky gaining over 1 million new people made me think about how the skies were always blue when i was with you. i'd get a million butterflies when i saw you. anyways, you don't have to respond... but see you on bluesky maybe? https:\/\/t.co\/x6v5YW0WFT pic.twitter.com\/gOjxp0H4K6— bluesky (@bluesky) October 18, 2024 "
    },
    {
      "index":43,
      "title":"ซีอีโอ TSMC พูดชัด ไม่สนใจซื้อโรงงานผลิตชิปของ Intel",
      "content":"C.C. Wei ซีอีโอของ TSMC ตอบคำถามใน งานแถลงผลประกอบการประจำไตรมาส 3\/2024ในประเด็นว่า คู่แข่ง Intel ประสบปัญหาการเงิน และอาจต้องขายโรงงานผลิตชิปแล้ว TSMC สนใจซื้อโรงงานเหล่านี้หรือไม่ คำตอบของ Wei คือ \"ไม่สนใจเลย\" (The answer is no, OK? No, not at all.) ถึงแม้ Wei ตอบสั้นๆ แค่นั้นและไม่ได้ให้เหตุผลประกอบ เว็บไซต์ Tom's Hardware วิเคราะห์ว่า โรงงานของ Intel (ในปัจจุบัน) ออกแบบมาเพื่อผลิตสินค้าของตัวเองเป็นหลัก ดังนั้นซื้อไปก็แทบไม่มีประโยชน์อะไรเลย แม้ว่ากระบวนการผลิตรุ่นใหม่ๆ อย่าง Intel 18A เริ่มใช้เครื่องมือที่เป็นมาตรฐานอุตสาหกรรมแล้วก็ตาม แต่ก็เพิ่งเริ่มต้นเท่านั้น และนี่ยังไม่รวมประเด็นเรื่องการผูกขาดที่อาจโดนภาครัฐสกัดไว้ด้วยหากจะซื้อจริงๆ ที่มา - Tom's Hardware"
    },
    {
      "index":44,
      "title":"กระทรวงคมนาคมสหรัฐฯ สอบสวนความปลอดภัยระบบ FSD ของ Tesla ขณะวิสัยทัศน์ไม่ดี หลังพบชนคนเดินเท้าเสียชีวิต",
      "content":"National Highway Traffic Safety Administration (NHTSA) หน่วยงานความปลอดภัยท้องถนนภายใต้กระทรวงคมนาคมสหรัฐฯ เริ่มสอบสวนความปลอดภัยของระบบ FSD ในรถ Tesla หลังพบอุบัติเหตุ 4 ครั้ง โดยมีครั้งหนึ่งชนคนเดินถนนจนเสียชีวิต การสอบสวนครั้งนี้มุ่งตรวจสอบว่าประสิทธิภาพของ FSD ในกรณีที่วิสัยทัศน์ไม่ดี เช่น มีหมอก, มีแสงส่องเข้ากล้อง, หรือมีฝุ่น ประสิทธิภาพของระบบ FSD จะเป็นอย่างไรบ้าง และรถสามารถรับมือกับสภาพเช่นนี้ได้อย่างปลอดภัยหรือไม่ หลังจากเริ่มสอบสวนแล้ว NHTSA จะตรวจสอบว่ามีอุบัติเหตุในข่ายนี้จริงๆ มากน้อยเพียงใด อีกประเด็นที่ NHTSA จะสอบสวนคือกระบวนการปล่อยแพตช์ของ Tesla มีผลกระทบต่อความปลอดภัยของ FSD หรือไม่ การสอบสวนนี้ครอบคลุมรถแทบทั้งหมดที่มี FSD ตั้งแต่ปี 2016 เป็นต้นมาจนถึง Cybertruck รวมมีรถยนต์ที่เข้าข่าย 2.4 ล้านคัน ที่มา - NHTSA"
    },
    {
      "index":45,
      "title":"Blindfire เกมยิง FPS แนวคิดใหม่ สู้กันในห้องมืดสนิท อย่ามีแสงให้ศัตรูรู้ว่าอยู่ตรงไหน",
      "content":"Blindfire เป็นเกมยิง FPS มัลติเพลเยอร์แนวคิดใหม่ ที่มีธีมให้ยิงกันในความมืด การมีแสงในฉากอาจส่งผลให้เราโดนยิงได้ เกมเพลย์ของ Blindfire เป็นเกมยิงในสนามปิด (arena) มีผู้เล่นได้สูงสุด 8 คน เล่นกับแนวคิดเรื่องแสงและเงา การยิงปืนออกไปอาจมีแสงและเสียงทำให้คู่แข่งรู้ตำแหน่งของเราได้ ในสนามแข่งยังมีหุ่นปลอมหน้าตาเหมือนมนุษย์ชวนให้เข้าใจผิดตลอดเวลา รวมถึงกับดักที่จะส่องแสงมายังตัวเราได้เช่นกัน เกมพัฒนาโดยสตูดิโออังกฤษ Double Eleven ที่เคยมีผลงานทำเกม Lego Harry Potter และ Minecraft Dungeons มาก่อน (ผลงานล่าสุดคือ พอร์ต RDR1 ลงพีซี) ตอนนี้เกมเปิดให้เล่นแบบ Early Access แล้วบนพีซีและ Xbox Series X|S (ราคาบน Steam คือ 199 บาท) ส่วนเวอร์ชัน PlayStation สัญญาว่าจะตามมาในอนาคต ที่มา - Blindfire, Xbox"
    },
    {
      "index":46,
      "title":"App Defense Alliance ออกมาตรฐานความปลอดภัยแอพ ทั้งบนมือถือ เว็บ คลาวด์",
      "content":" App Defense Allianceเป็นกลุ่มที่ กูเกิลกับบริษัทแอนตี้ไวรัสหลายรายก่อตั้งในปี 2019เพื่อแก้ปัญหามัลแวร์บน Google Play Store (ในยุคนั้น) ภายหลังกูเกิลยกให้ Linux Foundation เมื่อปี 2023 และได้บริษัทยักษ์ใหญ่อย่าง Meta, Microsoft เข้าร่วมเป็นสมาชิกด้วย ล่าสุด App Defense Alliance ออกสเปก Application Security Assessment (ASA) 1.0 เป็นมาตรฐานความปลอดภัยของแอพพลิเคชัน แยกเป็น 3 ระดับคือ แอพมือถือ เว็บ และบนคลาวด์ ตัวสเปกอ่านได้จาก GitHubครอบคลุมมาตรการความปลอดภัยพื้นฐานที่แอพใดๆ พึงมี เช่น การเก็บข้อมูลลงสตอเรจ การเข้ารหัสข้อมูล การยืนยันตัวตน การจัดการทราฟฟิกเครือข่าย ความปลอดภัยของโค้ด การรักษาข้อมูลส่วนตัว โดยแยกรายละเอียดตามประเภทของแอพและแพลตฟอร์มที่ใช้งาน เช่น iOS, Android รวมถึงมีสเปกสำหรับทดสอบด้วย ในขั้นถัดไป กลุ่ม App Defense Alliance เตรียมออกใบรับรองว่าแอพผ่านมาตรฐาน ASA เพื่อให้ผู้ใช้งาน (โดยเฉพาะฝั่งลูกค้าองค์กร) มั่นใจได้ว่าแอพมีความปลอดภัยในระดับที่ควรจะเป็น ที่มา - Linux Foundation, Meta"
    },
    {
      "index":47,
      "title":"Magic the Gathering ออกการ์ดชุดฮีโร่ Marvel และเตรียมออก Spider-Man ปี 2025",
      "content":"เกมการ์ด Magic the Gathering เปิดตัวการ์ดฮีโร่จากค่าย Marvel ตาม แนวทางที่ร่วมมือกับแฟรนไชส์บันเทิงอื่นๆ เพื่อออกการ์ดมาจับตลาดแฟนๆ ของแฟรนไชส์เหล่านั้นการ์ดฮีโร่ Marvel จะออกภายใต้แบรนด์ย่อย Secret Lair ที่เป็นการ์ดชุดพิเศษขายแบบจำกัดเวลา การ์ดชุดแรกมีตัวละครจาก Marvel ทั้งหมด 5 ตัวคือ Black Panther, Captain America, Iron Man, Storm, Wolverine และในปี 2025 จะมีการ์ดชุด Spider-Man ตามมาอีกด้วย ที่มา - Magic the Gathering Announced at today’s #NYCC #MTG\/ @Marvelpanel: @MTGSecretLair’s Marvel SuperdropCheck out everything in this drop: https:\/\/t.co\/JIQt0tdUJK #MTGxMarvel pic.twitter.com\/bZkfdRBZ1g— Magic: The Gathering (@wizards_magic) October 18, 2024The Amazing...The Spectacular...Your Friendly Neighborhood...Learn more: https:\/\/t.co\/yAyS5Xv5Vr #MTGxSpiderMan #MTGxMarvel pic.twitter.com\/azT49CGt28— Magic: The Gathering (@wizards_magic) October 18, 2024 "
    },
    {
      "index":48,
      "title":"เกมสำรวจโลกใต้น้ำ Subnautica 2 เผยเทรลเลอร์แรก รองรับการเล่นแบบ Co-op แล้ว",
      "content":"Unknown Worlds สตูดิโอผู้สร้างเกมเอาตัวรอดจากโลกใต้น้ำ Subnautica ที่ออกครั้งแรกในปี 2014 ( หลายคนอาจจำได้ในฐานะเกมแรกที่แจกฟรีบน Epic Games Store ในปี 2018) เปิดตัวเทรลเลอร์แรกของเกมภาคต่อ Subnautica 2 ที่รอคอยกันมายาวนาน Unknown Worlds ถูกซื้อกิจการโดย Krafton บริษัทแม่ของ PUBG ในปี 2021 และ ประกาศชัดว่ากำลังทำ Subnautica 2 อยู่ภาพจากเทรลเลอร์แรกทำให้เราเห็นว่าโลกใต้น้ำของภาค 2 สมจริงขึ้นกว่าเดิมมาก เนื้อเรื่องของเกมภาคนี้เกิดขึ้นในโลกต่างดาวที่เต็มไปด้วยน้ำ ผู้เล่นต้องเอาตัวรอดและสำรวจ ค้นหาความลับที่อยู่ในดาวดวงนี้ ของใหม่ในเกมภาคนี้คือการเล่นแบบ co-op ได้สูงสุด 4 คนพร้อมกัน แต่เกมก็ยังออกแบบมาให้เล่นคนเดียวได้เป็นอย่างดี เกมประกาศเปิดให้เล่นแบบ Early Access ในปี 2025 (ยังไม่ระบุช่วงเวลา) บนพีซี Steam, Epic และบน Xbox Series X|S (ยังไม่มีประกาศว่าจะลง PlayStation) ที่มา - Unknown Worlds, Xbox 🚨 Warning: Oxygen Low 🚨The first teaser trailer for Subnautica 2 just dropped! Check it out now and wishlist the game on Steam, Epic, or Xbox ➡️ https:\/\/t.co\/WYsJj4smFB #Subnautica #Subnautica2 pic.twitter.com\/6G8essKS0e— Subnautica (@Subnautica) October 17, 2024 "
    },
    {
      "index":49,
      "title":"Super Nintendo World แห่งที่ 3 ของโลก Universal Orlando เตรียมเปิด 22 พฤษภาคม 2025",
      "content":"นินเทนโดประกาศวันเปิดให้บริการสวนสนุก Super Nintendo World แห่งใหม่ ที่ Universal Epic Universe ภายใน Universal Orlando Resort เมืองออร์แลนโด รัฐฟลอริดา สหรัฐอเมริกา วันที่ 22 พฤษภาคม 2025 นี้ Epic Universe เป็นพื้นที่สวนสนุกแห่งใหม่ซึ่งกำหนดเปิดให้บริการวันแรก 22 พฤษภาคม เช่นกัน เน้นการให้ประสบการณ์ผู้เข้าชมแบบ Immersive ซึ่งนอกจากส่วนของนินเทนโดแล้ว ยังมีพื้นที่ของ Harry Potter, How to Train Your Dragon, Dark Universe และ Celestial Park ด้วย Super Nintendo World ที่ออร์แลนโดจะมีทั้งโซน Super Mario Land ที่มีเครื่องเล่น Mario Kart และโซน Donkey Kong Country พร้อมรถไฟรางขาด Mine-Cart Madnessและระบบสะสมแต้ม Power-Up Band เหมือนกับสวนสนุก Super Nintendo World ที่อื่น Super Nintendo World ปัจจุบันเปิดให้บริการ 2 แห่งที่ โอซาก้า ประเทศญี่ปุ่นและ Hollywood สหรัฐอเมริกาโดยออร์แลนโด เป็นแห่งที่ 3 และแห่งที่ 4 ประเทศสิงคโปร์กำหนดเปิดคาดเป็นปี 2025 เช่นกัน ที่มา: Gameranx"
    }
  ]
}